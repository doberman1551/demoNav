<?xml version="1.0" encoding="UTF-8"?>
<rss version="2.0"
	xmlns:content="http://purl.org/rss/1.0/modules/content/"
	xmlns:wfw="http://wellformedweb.org/CommentAPI/"
	xmlns:atom="http://www.w3.org/2005/Atom"
	xmlns:dc="http://purl.org/dc/elements/1.1/"
	xmlns:sy="http://purl.org/rss/1.0/modules/syndication/"
	xmlns:slash="http://purl.org/rss/1.0/modules/slash/">
	<channel>
		<title>Sample RSS</title>
		<atom:link href="" rel="self" type="application/rss+xml"></atom:link>
		<link>/</link>
		<sy:updatePeriod>hourly</sy:updatePeriod>
		<sy:updateFrequency>1</sy:updateFrequency>
		<lastBuildDate>Thu, 03 Nov 2022 13:07:00 +0200</lastBuildDate>
		<description>Капитал - прогнози, които се сбъдват. Новини и анализи от България, политика и икономика, финансова информация, начин на живот.</description>
		<language>bg</language>
		<image>
			<url>https://www.capital.bg/build/img/rss/capital-rss.gif</url>
			<urlITunes>https://www.capital.bg/build/img/rss/capital_logo.png</urlITunes>
			<title>Capital.bg</title>
			<link>https://www.capital.bg</link>
			<width>144</width>
			<height>26</height>
		</image>
		<generator>Capital.bg RSS generator</generato   r>
		<webMaster>online@capital.bg</webMaster>
		<item>
			<title>Мъск планира да съкрати половината от служителите в Twitter, за да намали разходите</title>
			<link>https://www.capital.bg/politika_i_ikonomika/sviat/2022/11/03/4411195_musk_planira_da_sukrati_polovinata_ot_slujitelite_v/?ref=rss</link>
			<dc:creator>
				<![CDATA[Васил Минков]]>
			</dc:creator>
			<category>
				<![CDATA[Свят]]>
			</category>
			<description>
				<![CDATA[Новият собственик на Twitter Илън Мъск планира да уволни около 3700 служители на компанията, за да намали разходите]]>
			</description>
			<content:encoded>
				<![CDATA[Новият собственик на Twitter Илън Мъск планира да уволни около 3700 служители на компанията, за да намали разходите, съобщава Bloomberg, цитирайки свои източници, запознати с процеса. Бройката се равнява на половината от работната сила на социалната мрежа. Милиардерът, който придоби Twitter за 44 млрд. долара, се очаква да информира служителите за съкращенията още този петък. Рязък завой вероятно ще има и в политиката на компанията за работа от разстояние, като по-голямата част от оставащите ще бъдат накарани да се върнат в офисите, посочват още източниците на агенцията.  Колко трябва да се тревожите за суперсилите на Илън Мъск Защо фирмите яростно наемат служители, въпреки че се очаква спад  Служителите на Twitter се готвят за съкращения, откакто Мъск пое управлението и веднага отстрани голяма част от висшето ръководство, включително главния изпълнителен директор Параг Агравал, финансовия директор Нед Сегал и други хора на мениджърски позиции. Самият Мъск, който управлява Tesla и SapceX, вероятно временно ще поеме ролята на изпълнителен директор на Twitter, след като разпусна борда и стана едноличен директор, което също определи като временно решение. Спекулации за масови съкращения започнаха още преди изкупуването, когато на потенциалните инвеститори беше казано, че ще бъдат съкратени 75% от работната сила, която към края на 2021 г. възлиза на 7500 души. Мъск по-късно заяви, че това число е твърде завишено. Според неофициална информация през уикенда още ръководители са се разделили с позициите си, а от отделите е поискано да изготвят списъци със служители, с които компанията може да приключи взаимоотношенията си. В продуктовите екипи се цели съкращение на персонала с около 50%, което ще се базира на досегашните индивидуални резултати. Различни сценарии за съкращенията и други промени в политиката на компанията все още се разглеждат от новия собственик и неговия консултантски екип, като решенията все още не са окончателни, споделят източниците. Мъск опитва да намали разходите на бизнеса, за който смята, че е платил твърде висока цена. Първоначално през април той се договори да купи акциите на Twitter за 54.20 долара всяка, но малко по-късно пазарите се сринаха и компаниите значително се обезцениха. Впоследствие предприемачът опита да се откаже от предварителното споразумение, но след заведено съдебно дело срещу него в крайна сметка купи компанията при първоначално договорените условия. Новият собственик намекна, че бизнесът трябва да се фокусира върху екипите, които работят върху основния продукт. "Софтуерното инженерство, сървърните операции и дизайнът" ще са с приоритет, каза той в началото на октомври. На въпрос кой е най-големият проблем на компанията, Мъск туитна: "Изглежда, че се падат по 10 мениджъри на един пишещ код." There seem to be 10 people "managing" for every one person coding  - Elon Musk (@elonmusk)  October 30, 2022  Компанията скоро ще започне да таксува верифицираните акаутни по 8 долара на месеца, а услугата ще включва и допълнителни привилегии като по-малко реклами. Потребителите, които вече имат синя значка за потвърден акаунт, вероятно ще получат гратисен период, преди или да започнат да плащат, или да я изгубят.]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4411195</guid>
			<author>Васил Минков</author>
			<comments>https://www.capital.bg/politika_i_ikonomika/sviat/2022/11/03/4411195_musk_planira_da_sukrati_polovinata_ot_slujitelite_v/#comments</comments>
			<pubDate>Thu, 03 Nov 2022 13:07:00 +0200</pubDate>
		</item>
		<item>
			<title>Big Oil компаниите се превръщат в основни играчи в добива на биткойн</title>
			<link>https://www.capital.bg/moiat_capital/crypto/2022/11/03/4410827_big_oil_kompaniite_se_prevhrushtat_v_osnovni_igrachi_v/?ref=rss</link>
			<dc:creator>
				<![CDATA[Робърт Христов]]>
			</dc:creator>
			<category>
				<![CDATA[Крипто]]>
			</category>
			<description>
				<![CDATA[Петролните дружества обединяват сили с копачите, за да преобразят индустрията и да използват излишните си енергийни източници]]>
			</description>
			<content:encoded>
				<![CDATA[   Влиянието на енергийните гиганти върху биткойн мрежата става все по-голямо. Те могат да бъдат част от решението за намаляване на парниковите емисии, а не част от проблема. ExxonMobil и ConocoPhillips вече влязоха с пилотни проекти в играта    Едни от най-големите индустрии в света, тези на газа и петрола, се сблъскват с криптосвета, магическата инфраструктура за пари в интернет, като обединяват усилията си за сключване на стратегически партньорства за копаене на биткойни. Продължителните разпродажби и спадове на пазара отнеха част от блясъка на тези новини. Сега, когато енергията, нужна за придобиване на един биткойн, е повече от всякога, всички в сектора се питат дали това ще бъде нов стимул, който да повиши цената, тъй като водещата криптовалута се намира с над 60% под рекордните си върхове от края на 2021 г. Изчислителната мощност с нови пик Хешрейтът на биткойн, количеството изчислителна мощност, предоставена на блокчейна чрез копаене, достигна нов рекорден връх. Според Blockchain.com показателят достигна най-високата си стойност за всички времена от 267 екзахаша в секунда (EH/s) на 1 ноември, след като се увеличи с над 55% от началото на годината.  Заради огромните разходи за ток Ethereum излиза от мините и става зелен Как да разпознаем и да се предпазим от криптоизмами   Увеличаването на хешрейта на биткойн мрежата създава финансови проблеми за компаниите, специализиращи в добив на биткойн, защото намалява приходите им, но може да е страхотна възможност за енергийните гиганти. Коментирайки новия връх, основателят на компанията за управление на криптоактиви Capriole Fund Чарлз Едуардс спекулира, че високоефективни държавни предприятия на петролни компании навлизат в играта за добив, на което се дължи и рекордния хашрейт. New Bitcoin hash rate world record! 9% higher than the prior all time high set just a few days ago. I have no doubt that we have serious, highly efficient government & oil company enterprises entering the mining game at scale as we speak. pic.twitter.com/YBSswwvK59 - Charles Edwards (@caprioleio)  November 1, 2022   "Петролните компании несъмнено ще станат основни играчи", допълва Едуардс. Според различни прогнози Big Oil компаниите най-вероятно ще са ключовият играч при добив на биткойн до 2025 г. Още повече че енергийната криза принуди много традиционни миньори да излязат от този пазари, а други просто фалираха. За по-чист свят, а и за повече приходи По-рано тази година беше съобщено, че ExxonMobil работи с базираната в Денвър Crusoe Energy Systems за копаене на биткойни в Северна Дакота. През юни се разкри информация, че петролният филиал на руската "Газпром" ще доставя енергия на минната фирма BitRiver, а държавната енергийна компания на Аржентина YPF ще преобразува енергията от изгаряне на остатъчен газ в енергия, по-късно използвана за добив на крипто. Историята за това как компаниите за изкопаеми горива се обръщат към криптовалутата като начин да подобрят счетоводството си, започва с постоянния проблем с газа. Всеки път когато някоя компания прави сондажи и добив на нефт, тя изтласква и метан от земята, като той е основният елемент на природния газ. Ако се остави да излезе свободно в атмосферата, той би могъл да доведе до биологична катастрофа при съединението му с други елементи. Затова петролните компании обикновено го инжектират обратно в земята, за да поддържат налягането, което изтласква петрола от кладенците. Невинаги има достатъчно място за връщане на излишния газ обратно в земята. Алтернативата е да бъде запален, но и това носи загуби, както и отделяне на въглеродни емисии. Изгарянето на метан е нещо като да навиете пачка пари и да ги изпушите. Повече от 1 млрд. долара природен газ се губи всяка година в САЩ чрез изгаряне според данни на Coindesk. Целият този газ може да се използва като енергоизточник, но това изисква изграждане на инфраструктура, която е много скъпа. Kомпаниите за изкопаеми горива често са готови да поемат загуби, вместо да харчат пари и време за изграждане на тръбопроводи, за да доставят този газ на пазара. По-привлекателен вариант е той да работи по някакъв начин на място близо до петролния кладенец. Необичайното решение Това е мястото, където Bitcoin влиза в играта. Блокчейнът му използва приблизително толкова електроенергия за една година, колкото Малайзия. Копачите решават все по-сложни пъзели, за да се минтват нови биткойни, което изисква специален хардуер и много електричество. За щастие на Exxon и подобни компании компютрите за копаене на биткойни могат да бъдат инсталирани навсякъде, където има евтин, изобилен източник на енергия - нефтено находище, където Exxon има толкова много допълнителен газ. Така компанията стартира пилотен проект през 2021 г. за копаене на биткойни в петролните находища Bakken в Северна Дакота според репортажа на CNBC от март 2022. Най-голямата нефтена и газова компания в САЩ обмисля да направи същото в Аляска и части от Нигерия, Аржентина, Гвиана и Германия, съобщава Bloomberg. Други петролни компании като ConocoPhillips също виждат гладната за енергия криптовалута като начин да намалят част от климатичния си отпечатък и да направят малко пари в процеса. В началото на годината от компанията обявиха, че продават излишния си газ на компания, която добива биткойн. Exxon работи с компания, наречена Crusoe, според CNBC, чиято единствена цел е да помогне на компаниите за изкопаеми горива да се справят с техните отпадъчни газове, като ги използват за криптокопаене. Те са "на мисия да съгласуват бъдещето на изчисленията с бъдещето на климата", се казва на уебсайта им. Според докладите на Crusoe криптодобивът намалява емисиите на CO2 с цели 63% в сравнение с изгарянето на излишния газ. От Crusoe казват, че това е така, защото тяхната система е много по-ефективна при изгарянето на метана. Дава се пример, според който факлите изгарят само 93 процента от метана, който трябва да изгори. Останалото изтича в атмосферата. Системата за криптодобив на Crusoe е използвала до 99.89% от метана. Със сигурност катализатор на процеса е инициативата на петролните и газови компании в САЩ, която предвижда изгарянето на излишния метан да стигне до нула през 2030 г. Marathon Oil, петролна компания за милиарди долари, базирана в Хюстън, също захранва съвместно разположени операции за добив на биткойни със своя газ. На страницата на своя уебсайт за контрол на емисиите Marathon посочва, че използва газ, "който иначе би бил изгорен поради липса на газова връзка и по този генерира електричество за захранване на съвместно разположени изчислителни центрове за данни, използвани за копаене на биткойни".]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4410827</guid>
			<author>Робърт Христов</author>
			<comments>https://www.capital.bg/moiat_capital/crypto/2022/11/03/4410827_big_oil_kompaniite_se_prevhrushtat_v_osnovni_igrachi_v/#comments</comments>
			<pubDate>Thu, 03 Nov 2022 12:56:00 +0200</pubDate>
		</item>
		<item>
			<title>Българските умoве, които знаят как да тестват изкуствения интелект</title>
			<link>https://www.capital.bg/biznes/tehnologii_i_nauka/2022/11/03/4410360_bulgarskite_umove_koito_znaiat_kak_da_testvat/?ref=rss</link>
			<dc:creator>
				<![CDATA[Йоан Запрянов, Мери Иванова]]>
			</dc:creator>
			<category>
				<![CDATA[Технологии]]>
			</category>
			<description>
				<![CDATA[Съоснованата от Петър Цанков и Мартин Вечев компания LatticeFlow набра 12 млн. долара при оценка от около 50 млн. долара и ще отвори офис в България]]>
			</description>
			<content:encoded>
				<![CDATA[   Съоснованата от Петър Цанков и Мартин Вечев компания LatticeFlow набра 12 млн. долара. Оценката на компанията не е публична, но по информация на "Капитал" е около 50 млн. долара. Младото дружество разработва продукт за диагностика и подобрение на изкуствен интелект.     Дори скъпият изкуствен интелект често има нужда от помощ от своя създател, естествения човешки ум. И тук става още по-сложно, защото, за да бъде трениран и диагностициран, се разработва друг изкуствен интелект. Така накратко би могло да бъде обяснено какво прави LatticeFlow, базираната в Швейцария компания, съоснована от българите Петър Цанков и Мартин Вечев, заедно със словака Павол Биелик и германеца Андреас Краусе. Тяхната компания диагностицира модели на изкуствен интелект, които не работят както трябва, когато излязат от лабораторните условия. Миналата седмица основаната през 2020 г. LatticeFlow обяви, че е набрала 12 млн. долара инвестиция в рунд, воден от американския клон на фонда Atlantic Bridge и европейския OpenOcean. Оценката, при която е направена инвестицията, не е публична, но според информация на "Капитал" фондовете са получили между 20 и 25% дял в компанията, което я оценява на около 50 млн. долара. Това е  втора значителна инвестиция в компанията, след като тя получи 2.8 млн. долара през януари 2021 г. LatticeFlow е втората компания, съоснована от Цанков и Вечев.  Първата, ChainSecurity, бе придобита в началото на 2020 г. от PwC. Както Цанков и Вечев, така и всички други съоснователи в двете им компании идват от техническия университет ETH в Цюрих. В момента Цанков е изпълнителен директор на LatticeFlow, докато Вечев е само акционер и научен съветник, но не и оперативно в компанията - предимно защото развива българския институт за изкуствен интелект INSAIT. Част от настоящата инвестиция ще се влее директно в България, защото желанието на Цанков е компанията да отвори офис в България и да наема хора и тук. Логично, българският офис ще се помещава в същата сграда (и дори същия етаж), в която и INSAIT в "София тех парк", макар придвижването на института все още да не се е случило. Изкуствен интелект за изкуствен интелект "Нашата цел е да подпомогнем преминаването на изкуствения интелект в реалния живот. Обичайно AI работи много добре в лабораторията. Тестваме го, всичко изглежда добре, след което го пускаме в автомобил или в болница и там вече не работи. Това е огромен, глобален проблем. Само тази година има 440 млрд. долара, инвестирани в създаването на модели за изкуствен интелект. От тях над 85% не достигат до приложение. Това са огромни загуби", казва Петър Цанков. Продуктът на LatticeFlow е на практика изкуствен интелект за изкуствен интелект. Платформата, която компанията разработва, позволява на клиентите да вкарат вътре всички данни, с които са захранили модела на изкуствения си интелект, след което да се диагностицира какво не работи и какви са възможните решения. "Проблемът е свързан с надеждността на тези системи, които се основават върху огромни масиви данни. Ако вземем автомобилите - за да се научи системата да разпознава система, ѝ се дават стотици хиляди снимки с коли. Основният проблем е, че накрая получаваш математически модел с милиони параметри, без да знаеш какво е научил и какво е разбрал. Ако не работи както трябва, не е ясно защо. Например може на някоя от стотиците хиляди снимки да има кола, която не е обозначена като такава - и той се обърква, защото на другите снимки това е кола, а на тази - не. Като да казваш на ученик, че 2+2 е 4, но в един момент 2+2 да стане 5", обяснява Цанков и дава пример, че колите на Tesla са имали проблем да разпознават бели камиони на фона на светло небе. "Нашият продукт работи така: клиентът ни дава всички данни, които захранват модела, и ние му казваме автоматично - това са десетте най-големи проблема, моделът се бърка тук и тук. По систематичен начин поправяме проблемите, за да могат тези модели да се използват в истинския живот", добавя Цанков. Логично, бизнес моделът на LatticeFlow е насочен към други бизнеси и организации, които разработват изкуствен интелект. Един от най-големите клиенти на компанията е Siemens, като Цанков добавя, че сред клиентите има и други компании от списъка Fortune 500, които не може да спомене. Клиенти на LatticeFlow са и американската армия и федералното бюро по сигурност в Германия. Всички клиенти плащат на абонаментен план, като цената за използването на платформата на LatticeFlow зависи от мащаба на модела, който искат да тестват. От компанията не разкриват приходи. В този си вариант бизнес моделът на LatticeFlow спестява и много разходи, защото моделите, с които работи платформата на компанията, се "складират" при техните клиенти. Затова и Цанков казва, че почти цялата настояща инвестиция ще отиде за разширение на компанията и за назначаване на нови хора. 12 милиона долара за заплати Компанията получава инвестицията изненадващо бързо, преди дори да започне да търси активно такава, разказва Цанков. "Планирахме да търсим средства в края на годината, но самите инвеститори проявиха инициатива по-рано. Имахме проблем - много клиенти, но недостатъчно персонал, който да може да ги обслужи, с което компанията стана трудна за управление. А инвеститорите търсят точно това, със средствата да изчистят даден проблем. Обясних за нашия на няколко инвеститора от Щатите и те веднага откликнаха." Парите ще отидат почти изцяло в разрастването на екипа на LatticeFlow, който в момента наброява 16 души, петима от които са базирани в България, а останалите - в Цюрих. "Около 75% от разходите ни са за заплати", казва Цанков. Планът е компанията да наеме още 30 служители до края на 2023 г., но реалистичните очаквания са по-скоро това число да е около 20. Търсят се предимно технически роли, включително лица, които да представят продукта на клиентите и да го внедряват спрямо индивидуалните нужди на моделите им - както казва и Цанков, нещо средно между инженер и поддръжка. Част от инвестицията ще отиде и за отварянето на софийския офис на компанията, който ще бъде в близост до новооткрития INSAIT. Самият институт си партнира с алма матера на основателите на компанията ETH Zurich. "Искаме софийският офис да стане основен хъб на компанията, така че поне половината от служителите ни да са базирани в София", добавя Цанков. Тогава ще бъде открито и българско дружество на компанията. Плюсовете на една рецесия Финансирането от 12 млн. долара трябва да покрие нуждите на компанията в рамките на следващите 18 до 24 месеца. "Търсехме пари, които да стигнат не за една, а за две години разходи. По-добре е в момента да имаш повече стабилност, това предпочитат и самите инвеститори, да не се притесняваме за неща като рецесията", казва Цанков. Според него евентуална рецесия би имала и положителни страни за компанията, защото ще премахне част от конкуренцията за рисков капитал. Цанков казва, че през последните години набирането на пари от компании в ранен етап на развитие е било особено лесно и самите фондове са били залети от стартъпи, които търсят инвестиция. Сега процесът е по-затворен и фондовете не са толкова отворени към инвестиции във всякакви проекти - особено на ниво идея. В настоящия рунд участват досегашни инвеститори в компанията Partners и Global Founders Capital, като към тях се присъединява и FPV Ventures. Със следващата инвестиция компанията ще се насочи и към наемането на търговски представители в САЩ, където са голяма част от клиентите на LatticeFlow. Офис там няма да се отваря с настоящия, а със следващ инвестиционен рунд, но е в плана на компанията. "Следващата локация със сигурност ще е в САЩ просто защото е необходимо - работим с клиенти, с които имаме девет часа разлика, а това прави комуникацията трудна", завършва Цанков.    Q&amp;A Защо от ETH излизат толкова много компании? Насърчава ли се това от университета? - Няма насърчаване, това е просто типът хора, който се събира там. Не е работа на университета да прави бизнес - неговата работа е да събере най-добрите хора. Веднъж щом ги събереш, те по естествен път тръгват да правят нещо повече от академични публикации и конференции. Как бизнесите ви излязоха от "лабораторията"? - В случая на ChainSecurity, която верифицира умни блокчейн договори, направихме първите си стъпки точно когато започна масовото хакване на тези договори. Изведнъж заваляха въпроси можете ли да погледнете този код, можете ли да погледнете онзи код - и така се превърна в бизнес по естествен път. При LatticeFlow стана по същия начин. Нещата не започнаха веднага - през 2016 и 2017 г. тръгнахме с научни проекти в изкуствен интелект. Всички учени и бизнеси, които са дълбоко в изкуствения интелект, знаеха какво се прави в Цюрих. И започнаха да ни търсят, директно по университетския мейл. Стана очевидно, че това е правилният момент проектът да се превърне в бизнес.    ]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4410360</guid>
			<author>Йоан Запрянов, Мери Иванова</author>
			<comments>https://www.capital.bg/biznes/tehnologii_i_nauka/2022/11/03/4410360_bulgarskite_umove_koito_znaiat_kak_da_testvat/#comments</comments>
			<pubDate>Thu, 03 Nov 2022 11:31:00 +0200</pubDate>
		</item>
		<item>
			<title>След провал на първия търг, &quot;Булгаргаз&quot; все пак запази LNG слотове на &quot;Ревитуса&quot;</title>
			<link>https://www.capital.bg/biznes/energetika/2022/11/02/4410867_bulgargaz_ne_zapazi_slotove_v_purviia_turg_za_2023_g/?ref=rss</link>
			<dc:creator>
				<![CDATA[Ивайло Станчев]]>
			</dc:creator>
			<category>
				<![CDATA[Енергетика]]>
			</category>
			<description>
				<![CDATA[Още три български компании &quot;Колмар&quot; и &quot;МЕТ Енерджи&quot; ще имат резервиран капацитет на гръцкия терминал за втечнен газ през 2023 г.]]>
			</description>
			<content:encoded>
				<![CDATA[   Статията е обновена на 3 ноември в 11 ч., след резултатите от втория търг, който се проведе на 2 ноември     Догодина държавният газов доставчик "Булгаргаз" ще има поне два собствени слота за разтоварване на танкери с втечнен газ на гръцкия терминал "Ревитуса". Те обаче няма да са достатъчни за нуждите на вътрешния пазар отново ще трябва да се разчита главно на посредници за доставките и съответно да се плаща допълнително за използването на техните слотове. А без внос през Гърция страната просто няма как да се справи за подготовката за следващата зима. На първия и най-голям търг за капацитети на LNG терминала край Атина, който се проведе на 1 ноември, "Булгаргаз" не успя да спечели нищо. Частичен успех е бил постигнат на вчерашния търг, където са спечелени два слота. Днес се разпределят последните капацитети (4 слота) и има шанс държавната компания да добави още някакви възможности за разтоварване на танкери. Осен "Булгаргаз" обаче други двама български търговеца на газ също са успели да резервират капацитети на "Ревитуса". Това са станалата известна през тази година  "МЕТ Енерджи", както и българският клон на швейцарската  Kolmar - "Колмар България". Кой взима слотовете От  информация в гръцките медии става ясно, че слотовете на първия търг са разпределени между три компании - гръцките DEPA Emporias и Mytilineos, както и българската MET. Именно това са трите търговеца, които през тази година доставяха газ на "Булгаргаз" през Гърция, като  двете гръцки компании спечелиха и проведения от служебния кабинет търг за ноември. Проведеният вчера търг беше за 18 слота и общо количество от 14 TWh втечнен природен газ, или около 1.43 млрд. куб. метра. DEPA Emporias е спечелила 8 слота за общо 4 TWh, а Mytilineos и MET - по 5 слота, всеки от които за 1TWh. При търга на 2 ноември - за осем времеви слота и общо количество от 5 TWh (511 млн. куб. метра), държавният доставчик "Булгаргаз" е успял да вземе два от тези слотове. С толкова е и другата българска компания - "Колмар България". Останалите слотове са разпределени между гръцките PPC и Motor oil. На 14 ноември ще бъде отворен и търг за годишното програмиране на слотовете за следващите години до 2027 г., което се очаква да приключи през януари. Тук също е важно каква стратегия ще избере "Булгаргаз" защото се очаква от 2024 г. да започне експлоатацията на LNG терминала до Александруполис, в който "Булгартрансгаз" е акционер. От гръцкия преносен оператор DESFA посочват, че при търговете сега предложените цени са 2.5 пъти по-високи от миналата година (от 2.5 до 3 млн. евро на слот). Ръст на вноса на втечнен газ Вносът на втечнен природен газ в Гърция през терминала в "Ревитуса" е нараснал повече от двойно за първите 9 месеца на тази година, показва справка на гръцкия оператор DESFA. За периода януари - септември са обработени рекордните 60 товара (27.85 TWh) при едва 25 кораба (18.14 TWh) за същия период на 2021 г. Рекордно е било най-вече третото тримесечие на тази година, когато съоръжението е приело 21 товара. Ръстът е главно заради по-големите обеми от САЩ. Те са нараснали до 18.67 TWh в сравнение с 8.04 TWh през същия период на миналата година. САЩ са най-големият доставчик на втечнен природен газ за Гърция с дял от 67% от целия внос на втечнен природен газ. На второ място се нарежда вносът от Алжир (3.95 TWh), следван от Нигерия (2.07 TWh), Египет (2 TWh) и Оман (1.03 TWh), а на последно място е Индонезия (0.11 TWh), съобщава гръцкият газов оператор. Според DESFA 42.6% от целия внос на газ в Гърция през разглеждания период, включително тръбопроводен газ, е дошъл през терминала в Ревитуса. На този фон вътрешното потребление на газ в Гърция е намаляло с 14.2% до 44.98 TWh, докато износът е нараснал с 294% - от 5.17TWh до 20.41TWh, главно към България.]]>
			</content:encoded>
			<wfw:commentRss></wfw:commentRss>
			<slash:comments>1</slash:comments>
			<guid isPermaLink="false">https://www.capital.bg/4410867</guid>
			<author>Ивайло Станчев</author>
			<comments>https://www.capital.bg/biznes/energetika/2022/11/02/4410867_bulgargaz_ne_zapazi_slotove_v_purviia_turg_za_2023_g/#comments</comments>
			<pubDate>Thu, 03 Nov 2022 11:17:00 +0200</pubDate>
		</item>
		<item>
			<title>Иванка Кючукова, &quot;Havas Group - България&quot;: Поверителността на данните е жизненоважна</title>
			<link>https://www.capital.bg/biznes/media_i_reklama/2022/11/03/4390992_ivanka_kjuchukova_havas_group_-_bulgariia/?ref=rss</link>
			<dc:creator>
				<![CDATA[Сирма Пенкова]]>
			</dc:creator>
			<category>
				<![CDATA[Медиа и реклама]]>
			</category>
			<description>
				<![CDATA[Изпълнителният директор на групата пред &quot;Капитал&quot;]]>
			</description>
			<content:encoded>
				<![CDATA[На какво се дължи промяната в приходите ви? Основната причина са ефектите от ковид-19 и по-голямата предпазливост на клиентите заради нарушените вериги на доставки, както и фактът, че от портфолиото на всички агенции в групата излезе клиентът Vivacom. Въпреки това успяхме да въведем редица подобрения в работния ни процес, които повишиха доходността ни, а от там и печалбата в края на годината. Какви тенденции наблюдавате на комуникационния пазар? Високата инфлация на глобално и локално ниво, войната в Украйна, новите вълни на ковид-19, сътресенията на енергийните пазари и нарушените вериги на доставки обуславят макроикономическа несигурност и слаба предвидимост през 2022 г., което отчасти затруднява инвестициите в рекламна комуникация. Продължаваме да наблюдаваме предпазливост и нагласа на клиентите към оптимизиране на бюджети и по-целесъобразно насочване на инвестиции във всяка област. Добрата новина е, че те все повече разчитат на нашата експертиза, включително за увеличаване на бюджети в някои комуникационни пера, които да им помогнат да възстановят загуби и позиции, които бяха причинени и влошени от ковид ситуацията през 2021. Какви са прогнозите ви за комуникационния пазар следващата година? Поверителността на данните е жизненоважна, както и персонализирането, а изкуственият интелект (AI) и виртуалността ще са от решаващо значение за подобряване на клиентското изживяване. Ние вече отдавна работим на групово ниво и по двете направления и това може да даде на марките критичното предимство, от което се нуждаят. Невъзможно е да се отрече, че промените в предпочитанията и очакванията на клиентите заедно с по-големите обществени промени, предизвикани от пандемията, ни принудиха да се съобразяваме с нашия ангажимент към клиентите ни по нов начин.]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4390992</guid>
			<author>Сирма Пенкова</author>
			<comments>https://www.capital.bg/biznes/media_i_reklama/2022/11/03/4390992_ivanka_kjuchukova_havas_group_-_bulgariia/#comments</comments>
			<pubDate>Thu, 03 Nov 2022 11:10:00 +0200</pubDate>
		</item>
		<item>
			<title>Световните компании изостават към целите за ограничаване на пластмасовите отпадъци</title>
			<link>https://www.capital.bg/politika_i_ikonomika/sviat/2022/11/03/4410747_svetovnite_kompanii_izostavat_kum_celite_za/?ref=rss</link>
			<dc:creator>
				<![CDATA[Васил Минков]]>
			</dc:creator>
			<category>
				<![CDATA[Свят]]>
			</category>
			<description>
				<![CDATA[Общият напредък към повече рециклирана пластмаса напълно се обезсмисля от ръста на използваната нова пластмаса в опаковките]]>
			</description>
			<content:encoded>
				<![CDATA[Ангажиментът на глобалните корпорации до 2025 г. да използват само рециклируеми пластмасови опаковки или такива за многократна употреба едва ли ще бъде изпълнен, предупреждава нов доклад Ellen MacArthur Foundation и програмата на ООН за околната среда. Нещо повече, компании като Coca-Cola, PepsiCo и Walmart употребяват все повече новопроизведена пластмаса през последните години, показва проучването. За да постигнат целта след 3 години 26% от използваната пластмаса да е рециклирана, компаниите ще трябва да напреднат с "експоненциални" темпове, което изглежда невъзможно, след като употребата на нерециклираната миналата година отново се е покачила до нивата от 2018 г.  Всеки българин изхвърля 26 кг храна годишно от домакинството си (графики) ЕС залага по-амбициозни цели за водата и въздуха, за България те ще са проблем  Общият напредък към повече рециклирана пластмаса напълно се обезсмисля от ръста на използваната нова пластмаса в опаковките, казва Сандер Дефрут от фондация Ellen MacArthur, цитиран от Financial Times. Сред най-големите потребители на пластмасови опаковки, участващи в инициативата на фондацията, PepsiCo увеличава употребата с 4.5% през 2021 г. спрямо предходната година, а Walmart - с 3.4% за същия период. При най-големия производител на безалкохолни напитки Coca-Cola новата пластмаса е нараснала с 3.5% спрямо 2019 г. Някои групи като Unilever, Danone и Nestlé обаче отчитат напредък. От 2018 г. близо 60% от марките и търговците на дребно са намалили употребата си на нова пластмаса. Според Дефрут обаче малка част от компаниите "изкривяват средната стойност". Увеличението при някои от най-големите потребители на пластмасови опаковки води до общ ръст от 2.5% и изтрива спадовете от 2019 и 2020 г. Организацията призовава за повече регулация, по-добра инфраструктура за рециклиране и по-големи инвестиции в повторна употреба, за да се ускори напредъкът. Компаниите също така се стремят до 2025 г. 100% от техните опаковки да са за многократна употреба, рециклируеми или пригодени за компостиране, но според фондацията тази цел също е непостижима за повечето бизнеси, които са поели ангажимента. Coca-Cola - спонсор на Конференцията за климата На фона на тези данни Coca-Cola предизвика противоречия с желанието си да бъде спонсор на Климатичната конференция COP27, която ще се проведе този месец в Египет. Изборът на компанията беше посрещнат с недоволство от екоактивисти, които смятат, че това е стратегия на един от най-големите замърсители с пластмаса в света да изчисти името си. Напоследък производителят на напитки среща натиск да рециклира повече и от страна на инвеститора активист Engine №1. Въпреки това за периода 2019-2021 г. общо използваната от Coca-Cola пластмаса се е увеличила с 8.1% до 3.2 млн. тона. Компанията заявява, че остава фокусирана върху постигане на целите, включително да направи 100% от своите опаковки рециклируеми в световен мащаб до 2025 г., като числото към момента е 90%. Coca-Cola също така се стреми за същия период да намали употребата на нова пластмаса с една пета.]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4410747</guid>
			<author>Васил Минков</author>
			<comments>https://www.capital.bg/politika_i_ikonomika/sviat/2022/11/03/4410747_svetovnite_kompanii_izostavat_kum_celite_za/#comments</comments>
			<pubDate>Thu, 03 Nov 2022 10:57:00 +0200</pubDate>
		</item>
		<item>
			<title>Победителят в класацията &quot;Гепард&quot; е с растеж на приходите от 2550%</title>
			<link>https://www.capital.bg/biznes/kompanii/2022/11/03/4410701_gepardut_koito_skochi_s_2550/?ref=rss</link>
			<dc:creator>
				<![CDATA[Тодор Тодоров]]>
			</dc:creator>
			<category>
				<![CDATA[Компании]]>
			</category>
			<description>
				<![CDATA[Производителят на каменна вата &quot;Рок 7&quot; оглави 15-ото издание на класацията за бързорастящите малки и средни компании на &quot;Капитал&quot;]]>
			</description>
			<content:encoded>
				<![CDATA[   Касираните компании се увеличават значително тази година - до над 2600, което отразява постковид възстановяването. Общите приходи в "Гепард" преминават 31 млрд. лв., а средният им растеж е 46%. Концентрацията на бизнес в София и Пловдив расте и вече е над 50% от фирмите в класацията.     Разпространеното схващане, е че борсите и банковият сектор в една държава са отражение на процесите в икономиките им. Към тях може да добавим и бизнес класациите. През последните няколко години България и светът са погълнати от спиралата на различни кризи - здравната от ковид-19, която донесе икономически трус през 2020 г. Последвалото рязко възстановяване беше помрачено от войната в Украйна, която пък предизвика енергийна криза в Европа. А в комбинация с високата инфлация светът все повече се готви за по-тежки икономически времена. Измежду всичко това обаче има и много растеж. Очертаната картина добре е отразена и от 15-ата годишна класация на "Капитал" за най-динамичните малки и средни компании "Гепард" (виж карето). Тази година в нея влизат 2162 дружества - на база приходите им през 2021 г. За сравнение - в пандемичната година броят им беше 1610. Сега средният растеж е 46%, а общите приходи на класираните компании са над 31 млрд. лв. Почти 95% от тях са на печалба. Освен това над 300 дружества от класираните са пораснали и от микропредприятия са влезли в категорията малки и средни. Около стотина пък догодина най-вероятно ще влязат в категорията на големите, ако запазят растежа си. Каменен растеж Най-динамичната компания в подреждането за тази година е "Рок 7". Производителят на каменна вата от Търговище расте на годишна база с 2550%, а добрите й финансови и пазарни постижения веднага я вкарват в полезрението на други компании за придобиване - от края на миналата година тя е част от гръцката "Фибран груп". Динамиката й се дължи на бума в строителния сектор, но и на заемане на празна ниша в страната. Бумът в имотния сектор вкарва цели пет компании от сектора в топ 10. [[img:4410898]] Втора в класацията е "Тидекс", която също е специализирана в строително-монтажни дейности, а третото място е за базираната край Пловдив "Европан", която произвежда изолационни термопанели и профили от полиестерна ламарина.    Класацията За да попадне в класацията, една компания трябва да отбелязва ръст на своите приходи в две поредни години, да отговаря с приходите си от 2021 г. на определението за малки и средни предприятия (не микро-), заложено в закона - между 3.9 млн. лв. и 97.5 млн. лв. приходи. Освен това трябва да бъде частна собственост и да не е финансово, здравно или хазартно дружество. Новото издание на класацията излиза този петък, 4 ноември, с хартиеното издание за абонатите на "Капитал", както и в мрежата за продажби и онлайн.     Свързаното с имоти присъствие не е изненада, тъй като затворените за над година икономики увеличиха спестяванията на хората и желанието им да харчат и пътуват - това специално в България се отрази на имотния сектор, който даде добра алтернатива за инвестиции в комбинация с ниските лихви по ипотеките и депозитите. [[img:4410900]] Освен строителството "Гепард" показва и бум в търговията, продажбата на потребителски стоки като козметика, транспорт и донякъде енергетиката. Неизменното присъствие в класацията са компаниите от технологичния сектор, които сякаш са най-малко засегнати от икономическите трусове. Възстановяване търпят и секторите, свързани с туризма - хотели, ресторанти и туроператори. В предходната класация този сектор почти беше изчезнал, но сега отново е на картата на растежа, макар и още да е далече от предпандемичните години. Пропастта е по-дълбока и широка Класацията показва и една все по-притеснителна тенденция, която се задълбочава - икономическото разделение и централизацията на икономиката в два-три центъра на страната. Бързото възстановяване от корона кризата е увеличила концентрацията на успешния бизнес в София и в Пловдив - вече малко над 50% от динамичните компании са базирани в двата града. София продължава да е категоричен лидер по брой компании - 813, или 38%. Варна традиционно е най-притегателният център за северната част на страната, но заедно с Бургас все още страда от удара по туризма. Според проучването на ИПИ за регионите на страната сривът на туризма само за една година е изтрил години развитие на Бургас - за 2020 г. областта пада до нивото си на БВП на човек от населението от 2015 г. Духът в динамичните малки и средни компании обаче остава позитивен. Въпреки че повечето мениджъри и собственици са притеснени от случващото се и очакванията за глобално забавяне, те не се отказват, а продължават смело напред.]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4410701</guid>
			<author>Тодор Тодоров</author>
			<comments>https://www.capital.bg/biznes/kompanii/2022/11/03/4410701_gepardut_koito_skochi_s_2550/#comments</comments>
			<pubDate>Thu, 03 Nov 2022 10:01:00 +0200</pubDate>
		</item>
		<item>
			<title>Недостигът на чипове сви печалбата на Toyota с 25%</title>
			<link>https://www.capital.bg/biznes/kompanii/2022/11/03/4410187_nedostigut_na_chipove_svi_pechalbata_na_toyota_s_25/?ref=rss</link>
			<dc:creator>
				<![CDATA[Тодор Шишков]]>
			</dc:creator>
			<category>
				<![CDATA[Компании]]>
			</category>
			<description>
				<![CDATA[Нарастващите разходи за материали също водят до слабото представяне]]>
			</description>
			<content:encoded>
				<![CDATA[Най-големият автомобилен производител Toyota обяви спад на тримесечната си печалба с 25% в сравнение със същия период на миналата година. Японската компания се бори с няколко фактора, които утежняват ситуацията - недостигът на чипове, поевтиняването на йената, повишаването на лихвените проценти в САЩ и прекъсването на производството, причинено от блокирането на Китай заради коронавируса.  Как България стана лидер на европейския автопазар Най-големият конкурент на Tesla започва да навлиза в Европа  По този начин нараства увеличението на цените на нужните за производство материали, а проблемът с хроничния дефицит на полупроводници още не може да бъде напълно разрешен. Оперативната печалба за трите месеца, които приключиха през септември, е намаляла до 3.79 млрд. долара, доста по-малко от средната оценка от над 5.2 млрд. долара в проучване на 12 анализатори от Refinitiv. Година по-рано печалбата на компанията беше 5 млрд. долара, а през първото тримесечие - над 5.3 млрд. долара. Toyota поддържа годишната си прогноза за оперативна печалба от 2.4 трлн. йени за фискалната година до март. Въпреки това компанията намали целта си за производство за годината до 9.2 млн. автомобила, като причината за това отново е недостигът на чипове. Очаква се недостигът на чипове да остане пречка "за момента", смята Казунари Кумакура - директор на подразделението, което отговаря за закупуването на полупроводници. Според него дефицитът е продължил значително по-дълго от очакваното. "Все още ще има някои ограничения в полупроводниците за автомобили, тъй като капиталовите инвестиции не поддържат темпото", казва пред Financial Times Кумакура, обяснявайки, че през последните две години компанията е провеждала ежедневни спешни срещи с доставчици, за да проследява недостиг на компоненти. Недоволство Редица анализатори останаха недоволни от представянето, като казаха, че други положителни фактори извън недостига на чипове би трябвало да осигурят по-добро представяне от компанията. "Йената е по-слаба през второто тримесечие, обемът през второто тримесечие е много по-висок, отколкото през първото тримесечие, а блокирането в Китай заради ковид не засяга (обема през второто тримесечие)", каза пред Reuters Коджи Ендо, анализатор в SBI Securities. "Като се имат предвид тези точки... абсолютният размер на печалбата през второто тримесечие трябва да е по-висок от този от първото тримесечие. Това е много невпечатляващо", добави той. Производството се възстанови с 30% през тримесечието, но миналата седмица компанията предупреди, че недостигът на полупроводници и други компоненти ще продължи да ограничава производството през следващите месеци. Йената се срина с около 30% тази година спрямо щатския долар, но ползата от евтината йена - което прави продажбите в чужбина по-изгодни - беше компенсирана от рязко нарастващите разходи за суровини. Слабата валута увеличи печалбата с 565 млрд. йени през първата половина на тази финансова година, но печалбата беше заличена от увеличението на разходите за материали, което се измерва на 765 млрд. Евтината местна валута допълнително увеличи разходите за внос, обясняват от Toyota.]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4410187</guid>
			<author>Тодор Шишков</author>
			<comments>https://www.capital.bg/biznes/kompanii/2022/11/03/4410187_nedostigut_na_chipove_svi_pechalbata_na_toyota_s_25/#comments</comments>
			<pubDate>Thu, 03 Nov 2022 09:35:00 +0200</pubDate>
		</item>
		<item>
			<title>Двама бивши партийни кадри на БСП и ИТН влизат в ББР</title>
			<link>https://www.capital.bg/biznes/finansi/2022/11/03/4410842_dvama_bivshi_partiini_kadri_na_bsp_i_itn_vlizat_v_bbr/?ref=rss</link>
			<dc:creator>
				<![CDATA[Николай Стоянов]]>
			</dc:creator>
			<category>
				<![CDATA[Банки и финанси]]>
			</category>
			<description>
				<![CDATA[Ресорният министър Александър Пулев е поканил за нови членове на надзорния съвет на държавната банка Росен Карадимов и Деляна Иванова]]>
			</description>
			<content:encoded>
				<![CDATA[   Ресорният министър Александър Пулев е поканил за нови членове на надзорния съвет на държавната банка Росен Карадимов и Деляна Иванова и те чакат одобрение от БНБ Формалният мотив е подсилване на състава, но ходът може да е прелюдия за смени и в управителния съвет на ББР. Засега кредитният лимит от 5 млн. лв. остава.    Дни преди последните избори, в края на септември, служебният министър на иновациите и растежа Александър Пулев влезе в открит конфликт с ръководството на подопечната му Българска банка за развитие (ББР). Той в публични изяви писа "Слаб 2" на ръководството на кредитната институция и обяви, че намалява заплатите на надзорния съвет от 10 на 2 хил. лв. А от там му отговориха, че не е проявил интерес към усилията им да възстановят средства по някои от наследените проблемни големи кредити, и загатнаха, че именно това може да е причина за атаката му към тях. После всичко някак заглъхна в хладно примирие с неговата закана, че предстоят нови назначения. "Капитал" попита министерството кои са те, но конкретен отговор на въпроса така и не беше даден. От свои източници медиата научи, че подадените за одобрение от БНБ имена са адв. Росен Карадимов и Деляна Иванова, с което надзорният съвет ще се увеличи от трима на петима членове. И двамата потвърдиха, че са поканени от служебния министър. Промяната на ръководството на държавната банка от кабинета "Радев" няма да спре до надзора. По информация на "Капитал" се готвят имена и за управителния съвет. Което означава, че се очаква и поне един от настоящите надзорници да ги подкрепи. От комсомолец до банкер  Заявката на министър Пулев е да се "подобри експертизата", като обаче и двете назначения идват и с политическа окраска. Определено по-проблемна откъм банков опит е номинацията на Росен Карадимов, който е дългогодишен адвокат, бил е и депутат от БСП, като името му често се спряга като важен фактор в партията, но няма в биографията си ръководни позиции в банки. Самият той изтъкна, че номинацията му е именно в качеството му на доцент и преподавател по право в Софийския университет, като от 1994 г. не е в ръководството на БСП. Карадимов често е обрисуван като последния първи секретар на комсомола (Димитровският комунистически младежки съюз, което е своеобразната младежка организация и трамплин към висшето ръководство на БКП). Избран е на поста след падането на желязната завеса през декември 1989 г., като няколко месеца по-късно при трансформирането на организацията в Българската демократична младеж става неин председател. През по-голямата част от 90-те години на миналия век е в редиците на БСП, като депутат във Великото народно събрание (1990-1991) и в 37-ото Народно събрание (1994-1997). След това се пренася в отцепилата се от партията "Българска Евролевица" начело с Александър Томов и Николай Камов. Няколко години по-късно обаче отново се завръща в орбитата на БСП като съветник към Министерския съвет, когато премиер е Сергей Станишев. Тогава името му изплува и покрай лобистката афера "Хохегер". Впоследствие след овладяването на контрола в БСП от Корнелия Нинова той беше приеман за част от приближения й кръг и в публичните си изяви и анализи по-скоро я подкрепяше. При честите трусове и размествания на фракциите в партията обаче е трудно да се отсече кой в кое крило попада. Името на Карадимов изскача и от материалите по делото КТБ. При разпити на свидетелката Юлия Илиева, която е била касиерка във фирмите около банката, тя се сеща за Росен Карадимов, който идвал "всеки месец за 10 хил. евро на ръка". Някогашният съветник на премиера Сергей Станишев неколкократно е споменаван от Цветан Василев редом с Делян Пеевски като архитект на цифровизацията на ефира, където КТБ имаше солиден интерес. Негови бивши съпартийци като Татяна Дончева също са обвързвали Карадимов публично със санкционирания от САЩ политик от ДПС. "Може да ви звучи тежко днес, но двама души управляваха държавата в края на нашия мандат - Делян Пеевски и Росен Карадимов. Мисля, че никой не би трябвало да се изненадва", казва през 2009 г. в интервю за "Труд" Весела Лечева, която в момента е служебен спортен министър. "Това е абсолютно невярно и не съм имал никакви взаимоотношения с Делян Пеевски. Познавам го единствено доколкото бях консултант в правителството, където той беше заместник-министър на бедствията и авариите", каза Карадимов. Друга интересна връзка е с настоящия депутат от ДПС Петър Чобанов, който преди това гравитира около БСП. Те двамата са били заедно в управата на Института за нов икономически напредък, преди Чобанов да стане финансов министър в кабинета "Орешарски". Любопитно е, че досега Карадимов има няколко допирни точки с ББР, като е бил и неин процесуален представител покрай делата около нейните замразени пари в КТБ. Освен това е автор и на становище, ползвано банката да се оневини за големия кредит към Пловдивския панаир, контролиран от друг виден БСП функционер - Георги Гергов, въпреки законовата забрана държавната банка да финансира политически лица. Неговото мнение помага на прокуратурата да стигне до извод, че няма свързаност между фирмите на семейството на Гергов и партията, в чиито ръководни органи тогава е той. Становището на Карадимов е спорно не само заради близостта му с БСП, а и защото в лично качество е имал финансови взаимоотношения с Билян Балев, един от изпълнителните директори на ББР по времето, когато кредитите за фирмите на Гергов са отпуснати. Във финансовия отчет на британската фирма FININVEST LLP (100% собственост na Балев) се вижда, че на Карадимов и на Нина Ненова (жената, с която живее на семейни начала) компанията е отпуснала безлихвени кредити за съответно 114 480 и 251 856 британски лири. Карадимов заяви, че становището му е изцяло принципно и би застанал зад него и сега, а въпросният кредит е изплатен и няма никакво отношение към случая. Пред "Капитал" Карадимов потвърди, че е получил покана. "Още не съм взел окончателно решение дали да приема, но съм склонен да поема това предизвикателство", каза той и обясни, че вижда ролята си по-скоро като на независим член. "Според мен над държавната банка би трябвало да има обществен и медиен контрол, но в никакъв случай политическа намеса. Не бива да има намеса и на надзора в оперативното управление на банката", добави той. От финансист до депутат... и обратно  Що се отнася до другото назначение на Пулев, Иванова по-лесно може да мине за експертно попълнение. С името отпреди брака си Деляна Пешева е позната в банковите среди, като е заемала различни мениджърски позиции в Пощенска банка, ДСК, "Биохим" и Креди агрикол България. В края на 2013 г. тя става изпълнителен директор на последната, малко преди да бъде обявено, че КТБ ще я купи. Сделката е финализирана дни преди поставянето на КТБ под специален надзор и така и двете банки са затворени заедно. Старото ръководство не е сменено и затова Пешева е отстранена от БНБ, която назначава квестори. В следващите години тя е директор в производителя и търговец на слънчогледово масло "Олива". По-известна публично Деляна Пешева (от 2021 г. Иванова) стана покрай обвързаността й с "Има такъв народ". Тя влезе като депутат от Габрово в две от кратко просъществувалите (45-о и 46-о) Народни събрания. По време на кабинета на Кирил Петков беше заместник на регионалния министър Гроздан Караджов, излъчен от квотата на ИТН. Тя беше водач на листа и на последните избори преди месец, когато партията на Слави Трифонов остана извън парламента. Иванова потвърди пред "Капитал", че е била поканена за поста в ББР от Александър Пулев, когото познава от годините му в ЕБВР ("Олива" ползва финансиране от банката). "След като бях зам. регионален министър, влязох в кампания и в момента не работя. Предстои решение на управителния съвет на БНБ, но не мисля, че ще има проблем, след като през 2013 г. съм била одобрена за изпълнителен директор на банка", обясни тя, като на този етап не пожела да коментира визията си за ББР. Подсилване или подмяна на "Промяната"  Официалната версия на министерството е, че с новите лица в надзорния съвет ще се подобри капацитетът в ББР с компетентност и визия, за да работи по-добре. Критиките на Пулев бяха най-вече, че банката не изпълнява в достатъчна степен задачата си да подпомага малките и средните предприятия - обемите са незадоволителни, а при лимит 5 млн. лв. е давала средно по 350 хил. лв. кредити. Ведомството изтъква още, че за цялата 2022 г. ББР е заложила за изпълнение кредити за 342 млн. лв., а към края на август е подкрепила бизнеса с около 60 млн. лв. "Ако искахме да действаме политически, можехме да предприемем тези действия още в началото на това временно управление, но не това целим, а да се запознаем с качествата на хората и със системните проблеми. Министър Пулев идва от ЕБВР и добре познава потенциала и инструментите на този вид банки", се казва в отговорите от министерството му на въпросите на "Капитал". Тези числа и констатации се оспорват от настоящото ръководство на ББР, като според тях одобреният целеви обем нови кредити за годината е 130 млн. лв., като от началото на 2022 г. са финансирани 90 МСП, докато преди това за четири и половина години бройката е била едва 64. Предвид тлеещия конфликт лесно може да се предположи, че с разширяването на надзорния съвет се цели не просто допълване, а подмяна на ръководството и нови назначения и в управителния съвет. По устав промени там може да се правят само от надзорния съвет. В момента негов председател е Валентин Михов, а зам.-председател е Васил Щонов - и двамата назначени през лятото на 2021 г. от тогавашния служебен министър Кирил Петков с мандат да преразгледат наследения портфейл от големи съмнително раздадени големи кредити, включително и към близки до политици (и най-вече до ДПС) фирми. Третият член Стамен Янев беше там още от управлението на ГЕРБ, но запази поста. Прави впечатление, че отвореното писмо от края на септември, с което ББР отговаряше на обвиненията на министъра, беше подписано само от Михов и Щонов. Деляна Иванова каза, че познава двамата надзорници от годините си в ДСК (2004-2006), когато те са били външни консултанти на банката. И тя, и Карадимов не коментираха по същество работата на директорите, като той обясни, че по негово мнение не бива да се прибързва с промени и че е вредно за самата ББР темата да се политизира. Извън кадровите промени, от министерството заявяват, че лимитът за кредитиране на ББР категорично остава 5 млн. лв. и няма да се вдига, като ще се залага на разширяване на продуктовата гама. "Целта ни е по-фокусирана подкрепа за МСП, например в сферата на туризма, земеделие и животновъдство, транспорт, енергетика и др.", пише в отговорите. Също така отново беше преповторена и идеята ББР да създаде нов инвестиционен инструмент, чрез който да се насочва част от ресурса й към МСП, набиращи финансиране на фондовата борса.]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4410842</guid>
			<author>Николай Стоянов</author>
			<comments>https://www.capital.bg/biznes/finansi/2022/11/03/4410842_dvama_bivshi_partiini_kadri_na_bsp_i_itn_vlizat_v_bbr/#comments</comments>
			<pubDate>Thu, 03 Nov 2022 08:30:00 +0200</pubDate>
		</item>
		<item>
			<title>Анес Монфре, ЕК: Най-важната реформа за справедлив преход е постепенното премахване на въглищата</title>
			<link>https://www.capital.bg/politika_i_ikonomika/ikonomika/2022/11/03/4410435_anes_monfre_ek_nai-vajnata_reforma_za_spravedliv/?ref=rss</link>
			<dc:creator>
				<![CDATA[Моника Върбанова]]>
			</dc:creator>
			<category>
				<![CDATA[Икономика]]>
			</category>
			<description>
				<![CDATA[Началникът на отдел България, Унгария и Словения в регионалната дирекция на еврокомисията пред &quot;Капитал&quot;]]>
			</description>
			<content:encoded>
				<![CDATA[   Основният източник на грешки, открити от комисията за изминалия програмен период 2014 - 2020 са при обществените поръчки. За 2021 - 2027 България ще получи до 11.3 млрд. евро по линия на политиката за сближаване, повече от половината ще бъдат за трите най-бедни региона - Северозападен, Северен централен и Североизточен. Завършването на автомагистрала "Струма" продължава да бъде приоритет. Абсолютната неотложност сега е свързана с програмирането на териториалните планове за справедлив преход.       Анес Монфре е началник на отдел E3 - България, Унгария и Словения, Генерална дирекция "Регионална и селищна политика". Отделът води преговорите по програмирането за периода 2021 - 2027 и следи за изпълнението на Споразумението за партньорство (СП) и програмите, съфинансирани от Европейския фонд за регионално развитие и Кохезионния фонд на трите държави. За България отделът следи за изпълнението на справедливия преход (СП) и на оперативните програми за периода 2014 - 2020. Води преговорите и ще следи за изпълнението и на програмите за 2021 - 2027 г.    Последните възможности за усвояване на средствата от ЕС за периода 2014 - 2020 г. изтичат през следващата година. Като цяло получихме около 70% от парите, въпреки че за някои програми броят им все още е много по-малък. Според вас какви са шансовете за получаване на тези средства и какво ще се случи с тях, в случай че не успеем с исканията за плащане до следващата година? Като цяло равнището на изпълнение на оперативните програми за периода 2014 - 2020 г. е добро както по отношение на подбора на проекти, така и по отношение на финансовото изпълнение. Равнището е почти в съответствие със средното за ЕС. Понастоящем България се нарежда на 15-о място от общо 27 държави членки със степен на изпълнение от 66%. Българските органи полагат всички усилия, за да гарантират навременното усвояване на средствата. Оперативна програма "Околна среда" беше по-специално изменена на 21 октомври, за да бъдат пренасочени 15.6 милиона евро за покриване на основните нужди от храна и настаняване на украинските бежанци в България. В допълнение, така нареченото изменение FAST CARE, което влезе в сила на 25 октомври, открива допълнителни възможности за прехвърляне на оставащите средства за периода 2014 - 2020 г. към действия в подкрепа на бежанците не само между Европейския фонд за регионално развитие и Европейския социален фонд, но и от Кохезионния фонд. Същото изменение дава възможности за продължаване на финансирането от ЕС на проекти, вече започнали в рамките на програмите за периода 2014 - 2020 г., в рамките на новите програми за периода 2021 - 2027 г. Това следва да позволи: навременен отговор на най-неотложните нужди, своевременно коригиране на продължителността на проектите, засегнати от увеличения на цените и проблеми, свързани с веригата на доставки, както и оптимално усвояване на средствата за периода 2014 - 2020 г., които остават налични една година преди края на периода на допустимост. И накрая, изменение на механизма RЕPowerEU има за цел допълнително да улесни правилата за сближаване за периода 2014 - 2020 г., за да се даде възможност за прехвърляне на до 10% от оставащите средства в подкрепа по-специално на домакинствата и МСП, които са най-силно засегнати от настоящата висока инфлация. Какъв процент от неусвоените средства от ЕС за България вече са използвани за посрещане и интегриране на украински бежанци? Европейската комисия наскоро одобри отпускането на общо 37.4 млн. евро за мерки по линия на CARE. Тези средства се предоставят по оперативните програми "Околна среда" (както е посочено по-горе) и "Добро управление", като осигуряват съответно 15.6 милиона евро и 21.8 милиона евро. Очаква се много скоро да бъде одобрена друга промяна в размер на 37 млн. евро чрез текущото изменение на оперативната програма "Иновации и конкурентоспособност". Това е в допълнение към вече одобрената през лятото на 2022 г. подкрепа по линия на REACT-EU, насочена към интеграция на пазара на труда и хранителна и основна материална помощ (26 млн. евро). Как стои въпросът с процента на грешки? Какъв е процентът на грешки на българските програми - кой е най-лошият и какво е съотношението спрямо други държави? Процент на грешки, по-висок от 2%, но по-нисък от 5%, показва, че системата функционира, но с някои слабости, които трябва да бъдат отстранени. Ако разгледаме категориите грешки при възлагането на обществени поръчки, открити в България в хода на одити, най-често срещаните както по отношение на честотата, така и по отношение на стойността се отнасят до: използването на дискриминационни или ограничаващи критерии, изменението на критериите за подбор (или техническите спецификации) след отварянето на офертите или неправилното им прилагане (например спечелили оференти, които не отговарят на критериите за подбор, или незаконосъобразно изключени оференти) и изменението на елементи от договора, посочени в обявлението за поръчката или в тръжните спецификации (например неправомерно изменение на договорите по време на изпълнението). Смятате ли, че възлагането на обществена поръчка с един оферент представлява висок риск за парите на ЕС? Възлагането на обществена поръчка с един оферент се случва, и то не единствено в България. Важно е да се припомни, че обществена поръчка с един оферент само по себе си не представлява нарушение на съществуващото законодателство. Това обаче е показател за потенциални нередности в процедурата за възлагане на обществени поръчки. В случай на една-единствена оферта, както и в случай на множество оференти, но само един класиран в края на процедурата за възлагане на обществена поръчка, е необходим по-задълбочен анализ и проверка за откриване на всички фактори, които може да са довели до тази ситуация, като например използването на неоснователно ограничителни критерии или обоснованото изключване на някои оференти.  Забелязахме интензивен процес на одобрение на някои от оперативните програми за периода 2021 - 2027 г. през последните седмици - смятате ли, че всички те ще бъдат одобрени преди края на годината?  Наистина последните няколко месеца бяха много интензивни. Споразумението за партньорство беше прието на 6 юли. В съответствие с мисията на политиката на сближаване за намаляване на различията в развитието между регионите в Европа почти половината от общите средства, отредени за политиката на сближаване, 4.2 млрд. евро, ще бъдат инвестирани в най-слабо развитите региони на България, а именно Северозападния, Северноцентралния и Североизточния регион. Програма "Научни изследвания, иновации и дигитализация за интелигентна трансформация" беше изпратена официално на 26 октомври и в момента тече процедурата по приемането й. Само една програма, "Развитие на регионите", е в процес на неформални консултации с комисията, така че приемането може да стане преди края на годината, за да се избегне загубата на ресурси. Относно Механизма за справедлив преход като цяло е твърде рано да се говори за резултати. В момента е необходимо спешно да се стигне до Териториални планове за справедлив преход (ТПСП), подкрепящи ясен ангажимент за екологичен преход (без изкопаеми горива) и показващи икономическото и социалното въздействие върху съответните региони, за чието смекчаване Фондът за справедлив преход трябва да помогне. До момента в Европа са приети 19 ТПСП, като по-голямата част от държавите членки официално са представили своите планове и продължава интензивната работа, за да се гарантира тяхното приемане до края на тази година. Комисията и българските власти си сътрудничат, за да постигнат напредък по проектите на плановете. В ТПСП все още трябва да се определят ключовите етапи на прехода, ясен и стегнат график и въздействието върху засегнатите региони. Важно е също така ТПСП да предоставят ясни доказателства за процеса на преход и неговото въздействие на равнището на съответните територии до 2030 г. (края на датата за допустимост за кохезионните програми за периода 2021 - 2027 г.). Кои проекти на критична инфраструктура, част от Трансевропейската транспортна мрежа (TEN-T) в България, трябва да бъдат завършени до края на новия програмен период? Всички проекти, предложени в програмата "Транспортна свързаност" за периода 2021 - 2027 г., трябва да бъдат изпълнени своевременно до края на 2030 г. Комисията специално е заявявала неколкократно, че завършването на автомагистрала "Струма" продължава да бъде приоритет. Българските власти трябва да гарантират, че са изпълнени правните изисквания на ЕС и че техническите и екологичните аспекти са адресирани по подходящ начин, включително тези, свързани с опазването на уникалното биологично разнообразие в района. Важно е също така, възможно най-скоро и най-късно до 2030 г., да бъдат завършени железопътни проекти, започнати от настоящия програмен период 2014 - 2020 г., като например модернизацията на железопътната линия София - Драгоман - сръбска граница (участък Волуяк - Драгоман, етап II) и тази на жп линия София - Пловдив (участък Елин Пелин - Костенец, етап II). Какво прави България, за да увеличи енергийната си ефективност и да подкрепи енергийните цели на ЕС? Специална покана за представяне на предложения по RepowerEU предостави финансови ресурси за подобряване на енергийната ефективност на предприятията. Например малко предприятие, разположено в град Севлиево, което се занимава с дизайн, предпечатна подготовка, отпечатване и довършителна обработка на печатни материали, е увеличило енергийната, ресурсната ефективност и ефективността на производството си и е допринесло за опазването на околната среда чрез адаптиране на всички свои машини за работа с рециклирана хартия като суровина. Благодарение на друг проект, съфинансиран по линия на политиката на сближаване, друго предприятие, намиращо се в град Пловдив, е намалило използваните суровини за единица произведена продукция, което беше от решаващо значение по време на ковид-19, когато доставките на суровини бяха забавяни и отказвани. Със закупеното оборудване дружеството успява да разшири присъствието си на международните пазари, особено в Западна Европа, тъй като вносът от Азия е възпрепятстван. Не на последно място, тънките пластмасови етикети, които се произвеждат за пластмасови опаковки за храни, оказват положително въздействие върху околната среда - по-малко тегло и обем за транспортиране и по-лесно рециклиране. Има ли риск за усвояването на европейски средства от България за периода 2021 - 2027 г. поради късното изпращане и подписване на Споразумението за партньорство? В този процес България не е закъсняла много повече от останалите. От девет кохезионни програми седем са приети и българските органи сега трябва да мобилизират усилията си, за да започнат изпълнението на проектите. Вече са предвидени от управляващите органи покани за представяне на предложения по различните програми през следващата година. За приетите програми за периода 2021 - 2027 г. са насрочени няколко заседания на Комитетите за наблюдение, някои от които още тази година. Абсолютната неотложност сега е свързана с програмирането на Териториалните планове за справедлив преход. В тази връзка най-важната реформа от наша гледна точка е постепенното премахване на въглищата, като се гарантират ясни стъпки при прехода, ясен и стегнат график и въздействие върху засегнатите региони, тъй като това е задължително условие за подкрепа по линия на Фонда за справедлив преход (условие sine qua non). Интервюто взе: Моника Върбанова]]>
			</content:encoded>
			<wfw:commentRss></wfw:commentRss>
			<slash:comments>1</slash:comments>
			<guid isPermaLink="false">https://www.capital.bg/4410435</guid>
			<author>Моника Върбанова</author>
			<comments>https://www.capital.bg/politika_i_ikonomika/ikonomika/2022/11/03/4410435_anes_monfre_ek_nai-vajnata_reforma_za_spravedliv/#comments</comments>
			<pubDate>Thu, 03 Nov 2022 08:30:00 +0200</pubDate>
		</item>
		<item>
			<title>Държавата ще се опита да обложи &quot;Лукойл Нефтохим Бургас&quot; с допълнителен данък</title>
			<link>https://www.capital.bg/politika_i_ikonomika/ikonomika/2022/11/03/4410840_durjavata_shte_se_opita_da_obloji_lukoil_neftohim/?ref=rss</link>
			<dc:creator>
				<![CDATA[Вера Денизова, Калина Горанова]]>
			</dc:creator>
			<category>
				<![CDATA[Икономика]]>
			</category>
			<description>
				<![CDATA[Рафинерията от миналата година работи на ишлеме и е на финансов плюс, но големите печалби са за руските компании, регистрирани извън България]]>
			</description>
			<content:encoded>
				<![CDATA[   Допълнителният данък ще е 33% от горницата над среднопретеглената печалба за последните четири години. Рафинерията от миналата година работи на ишлеме и най-сетне е на финансов плюс. Големите печалби отиват при дъщерните компании на руския гигант, регистрирани извън България.     Компаниите, извършващи дейност в отраслите на суровия нефт, природния газ, въглищата и нефтопреработването, да внасят допълнителен данък от горницата над среднопретеглената печалба за последните четири години в размер на 33%, предлага правителството. На българска почва новото облагане ще засегне рафинерията "Лукойл Нефтохим Бургас", която за първи път от години излезе на печалба през 2021 г. Тя обаче работи на ишлеме и новите големи печалби са за компании от руската верига, регистрирани извън България. Заради изнесените навън печалби ефектът в България ще е малък, ако и нещо друго не се промени. В момента кабинетът опитва да уреди бургаската рафинерия да продължи да изнася дизел и бензин към Европа въпреки санкциите. В замяна е възможно да се договори от идната година в схемата на производство на ишлеме и търговия да се включи компания, регистрирана в България, и така част от големите печалби да се облагат тук. А каква ще е развръзката зависи и от Брюксел. Новият данък Текстовете са разписани в проекта за промени в Закона за корпоративното подоходно облагане и вече са в парламента. Те на практика копират Регламент 2022/1854 на съвета "относно спешна намеса за справяне с високите цени на енергията". Става въпрос за т.нар. солидарна вноска върху свръхпечалбите на част от компаниите на сектор енергетика. ЕК я въведе като временна мярка в целия ЕС с идея държавите членки да финансират през нея помощи за бизнеса и домакинствата заради високите цени на електроенергията. Солидарната вноска ще се дължи само за 2022 и 2023 г. Тя ще се определя на база средната стойност на облагаемите печалби за 2018, 2019, 2020 и 2021 г. Тоест ако дадена компания от посочените в регламента има печалба през тази или следващата година, която е с 20% по-висока от среднопретеглената за изброените предходни четири години, ще дължи 33% вноска върху горницата. Солидарната вноска ще се признава за текущ разход за дейността за целите на данъчното облагане и ако не бъде внесена навреме, ще се дължат лихви. Ще се внася в срока за внасяне на корпоративния данък, т.е. до 30 юни на следващата година. Според европейския регламент вноската "следва да се прилага успоредно с редовните корпоративни данъци, налагани от всяка държава членка на съответните дружества". Данък за един при горивата За петролните компании "свръхпечалби" означава облагаеми печалби за дружествата с дейност в отраслите на суровия нефт и нефтопреработването. Така разписан, текстът няма да засегне търговците на готови горива, като бензин и дизел, т.е. по-голямата част от пазара - веригите и големите търговци на едро. То би трябвало да се отрази обаче на производителите, т.е. на рафинерията "Лукойл Нефтохим Бургас". На пазара има още една компания - "Инса ойл" на Георги Самуилов, която на сайта си твърди, че е "един от водещите производители на нефтопродукти в България". На практика обаче компанията извършва само допълнително облагородяване на петролни продукти в базата си в Белозем, като внася дизел с кораби. Печалбите за изминалите три години на компанията са между 10 и 17 млн. лв. Рафинерия на печалба и на ишлеме Не така стои въпросът с производителя в Бургас. За изминалата 2021 г. бургаската рафинерия е на печалба 68.1 млн. лв., като рафинерията пословично беше на огромни загуби от работата си през предходните години: 254.5 млн. лв. загуба през 2018 г.; 80.3 млн. лв. загуба през 2019 г.; 508.6 млн. лв. загуба през 2020 г. Изминалата 2021 г. се оказа печеливша за рафинерията, тъй като компанията промени модела си на работа от началото на 2021 г. и започна да получава приходи за преработката по силата на договор за ишлеме. Рафинерията и българският търговец, т.е. активите, се контролират от регистрираната в Швейцария Litasco. Договорът за процесинг на рафинерията е с LUKOIL Benelux (контролиран от руската група), който е собственик на суровината и продава впоследствие произведените от рафинерията готови продукти, в това число и на местния търговец на едро и дребно "Лукойл България", който продава нататък по веригата на вътрешния пазар. Приходите на рафинерията по схемата процесинг се формират от продажбата на услугата по преработване на суровината, предоставена от процесингодателя, срещу възнаграждение (такса), която покрива разходите за производството и носи печалба, като се елиминира пазарният риск от промените в цените, който остава за търговеца. В настоящата ситуация обаче за Litasco и LUKOIL Benelux остават основните печалби и те няма да бъдат засегнати от "солидарната вноска". Трудно може да се сметне и колко би плащала бургаската рафинерия, защото отчетените загуби от стари години правят средната сметка трудна. Освен това останалото в българското дружество ще е скромна сума и няма да стигне за никакви масови компенсации.]]>
			</content:encoded>
			<wfw:commentRss></wfw:commentRss>
			<slash:comments>2</slash:comments>
			<guid isPermaLink="false">https://www.capital.bg/4410840</guid>
			<author>Вера Денизова, Калина Горанова</author>
			<comments>https://www.capital.bg/politika_i_ikonomika/ikonomika/2022/11/03/4410840_durjavata_shte_se_opita_da_obloji_lukoil_neftohim/#comments</comments>
			<pubDate>Thu, 03 Nov 2022 08:19:00 +0200</pubDate>
		</item>
		<item>
			<title>Германия е готова да финансира Украйна дългосрочно</title>
			<link>https://www.capital.bg/politika_i_ikonomika/sviat/2022/11/03/4410672_germaniia_e_gotova_da_finansira_ukraina_dulgosrochno/?ref=rss</link>
			<dc:creator>
				<![CDATA[Тодор Шишков]]>
			</dc:creator>
			<category>
				<![CDATA[Свят]]>
			</category>
			<description>
				<![CDATA[Финансовият министър Кристиан Линдер продължава да е на мнение, че грантовете са по-добър вариант от заемите]]>
			</description>
			<content:encoded>
				<![CDATA[Войната в Украйна продължава вече повече от 10 месеца. В това време Киев търси помощ от западните си партньори, като най-честата форма на подкрепа е чрез оръжия. Освен оръжията обаче Украйна получава и средства, които да насочи към различни части от икономиката си.  Пшеницата и царевицата поскъпнаха след оттеглянето на Русия от зърнената сделка Руският елит започва да мисли за бъдеще без Путин   Една от страните, които вече са отпуснали пари за Украйна, е Германия. По-рано тази година Берлин даде безвъзмезден грант на Киев в размер на 1 млрд. евро, като според финансовия министър Кристиан Линдер е нужно и останалите страни от Европейския съюз да поемат подобен ангажимент. Берлин напълно подкрепя създаването на "стабилна, предвидима рамка" за подпомагане на украинското правителство, заяви Линднер в интервю за Financial Times. Стабилната и предвидима рамка се изготвя от ЕС, като се очаква Европейската комисия да представи предложение за финансиране през 2023 г. "Подходът на части, който имахме тази година, беше наистина труден за всички участници, особено за украинското правителство", добавя той. ЕС е подложен на критики заради хаотичния подход при изпращане на помощ към Киев, като недоволството идва и от Украйна, и от САЩ. Близо половин година след обявяването на финансов пакет от 9 млрд. евро ЕС все още не е успял да се обедини около подробностите за последните 3 млрд. евро от помощта. Германия е част от причината за бавния напредък, тъй като настоява финансирането да включва безвъзмездни средства, а не само заеми, предвид опасенията относно способността на Киев да изплати дълга. Линднер сигнализира, че Германия все още вижда риск от претоварване на Украйна с допълнителен дълг. "Нуждаем се от добра комбинация от грантове и заеми", казва той. "Трябва да имаме предвид устойчивостта на украинския дълг. Ето защо Германия беше толкова ангажирана с идеята за безвъзмездни средства през 2022 г. По отношение на безвъзмездни средства ние бяхме вторият най-голям донор за Украйна след САЩ." Брюксел работи върху план за авансово отпускане на 18 млрд. евро на Киев през следващата година като част от международните усилия за запълване на недостига на финансиране, който е между 38 и 40 млрд. евро. Според проект на дискусионен документ на комисията "силно облекчената" подкрепа (финансиране при по-благоприятни условия, отколкото може да се намери на финансовите пазари) ще се предоставя от ЕС на всяко тримесечие, като целта е първият транш да бъде отпуснат "много рано" през новата година. Най-ефективният подход може да бъде събирането на средства от пазарите, гарантирани от така наречения резерв в бюджета на ЕС - разликата между действителните разходи и максимума, който ЕС може да събере от държавите членки. Това обаче ще изисква единодушната подкрепа на страните от съюза.]]>
			</content:encoded>
			<wfw:commentRss></wfw:commentRss>
			<slash:comments>1</slash:comments>
			<guid isPermaLink="false">https://www.capital.bg/4410672</guid>
			<author>Тодор Шишков</author>
			<comments>https://www.capital.bg/politika_i_ikonomika/sviat/2022/11/03/4410672_germaniia_e_gotova_da_finansira_ukraina_dulgosrochno/#comments</comments>
			<pubDate>Thu, 03 Nov 2022 08:05:00 +0200</pubDate>
		</item>
		<item>
			<title>Проблемът с комунизма и други истории</title>
			<link>https://www.capital.bg/light/neshta/2022/11/03/4410104_problemut_s_komunizma_i_drugi_istorii/?ref=rss</link>
			<dc:creator>
				<![CDATA[Светослав Тодоров]]>
			</dc:creator>
			<category>
				<![CDATA[Неща]]>
			</category>
			<description>
				<![CDATA[Мултимедийната инсталация &quot;Съседите: форми на травмата (1945 - 1989)&quot; припомня, че още не сме намерили езика, с който да говорим за комунистическия режим]]>
			</description>
			<content:encoded>
				<![CDATA[   Изложбата продължа до началото на декември в две пространства едновременно - Софийска градска художествена галерия и временното пространство The Neighbours Зад проекта, отнел години подготовка, са доц. д-р Лилия Топузова, преподавателка в Университета в Торонто, Джулиан Шехирян, докторант към Принстънския университет и съвременната художничка Красимира Буцева Тримата работят по изложбата както на място в България, така и докато живеят на различни места - Канада, САЩ, Великобритания.     Изложбата "Съседите: форми на травмата (1945 - 1989)" в Софийската градска художествена галерия и временното пространство The Neighbours (от 3 ноември до 3 декември) повдига поне два огромни въпроса: какво не сме си казали като общество за комунистическото минало на България и можем ли мислено да се поставим на мястото на хората, които са преминали през затворите и политическото насилие в този период? Инсталацията стъпва на над 40 интервюта с оцелели от лагерите, оказали се "съседи" в споделената си болка, съществуване и трудно споделяне на преживяното: темата е разгледана като колективна травма, по която няма ясна държавна позиция или поддържана памет, а разказът, под политическо влияние, често отива в една или друга крайност. Споменатата в заглавието на изложбата 1945 г. е тази, от която лагерите започват да съществуват (създадени са с "Наредба-закон за създаване на трудововъзпитателни общежития", приета от правителството на Кимон Георгиев на 20 декември 1944 г.) Зад идеята са историчката доц. д-р Лилия Топузова от Университета на Торонто, която работи по темата от двадесет години, Джулиан Шехирян, мултимедиен артист, докторант по история в Принстънския университет и създател на изложбата в Червената къща "Изравяне на психиката: социална история на психиатрията в НРБ" от 2015 г., както и съвременната художничка Красимира Буцева, която през последните няколко години превърна проучването на архивите на Държавна сигурност и разговори с оцелелите от репресиите в основна част от работата си. Тримата работят по изложбата, докато живеят на различни места - Лилия в Канада, Джулиан в САЩ, Красимира във Великобритания. За Джулиан и Красимира "Съседите" става повод за по-дълги престои у нас, както и усилена работа на терен, по местата, където са били лагерите (Белене, Ловеч). Двамата са и в основата на второто пространство, на което протича изложбата - студиото The Neighbours, доскоро изоставена печатница на ул. "Бенковски" 40. Част от проекта са още фотографът Мартин Атанасов и американско-кубинският режисьор Хорхе Рубиера, който подготвя документален филм за създаването на изложбата и по-рано тази година пътува с Шехирян и Буцева до Белене. [[img:4410114]] Как започва всичко? През 2003 г. Лилия Топузова купува еднопосочен билет за България с намерението да научи повече за лагерите. "За мое учудване намерих много малко материал по темата. Архивите по това време бяха все още засекретени, а хората - непредразположени да говорят." Тя възприема тези трудности като предизвикателство и това я мотивира да продължи с изследването на близкото минало. Етнографската ѝ работа в Белене води до документалния филм "Проблемът с комарите и други истории" (2007), продуциран от АГИТПРОП и реализиран заедно с Андрей Паунов. Когато получава достъп до архивите, започва работа и върху доктората си. Изследва и архивите по темата в САЩ, Великобритания и Унгария. "Инициирах и обширен исторически проект, за да изследвам историите на мъжете и жените, оцелели от политическите репресии на комунистическия режим. Проведох множество интервюта с хора, които са имали нещо общо с лагерите - по време на и след комунизма. Неусетно това стана работата на живота ми. Настоящата изложба е един опит да се предаде същата тази история чрез изкуството." [[img:4410106]] Лилия прекарва значително време в Белене между 2003 и 2007 г. "Това повлия изначално на разбирането ми за историята и паметта за българския гулаг. Щом веднъж си се потопил в културата, знанието за страната и живота в България, изведнъж става важно как най-добре да се предаде този опит на небългарска публика." Като важни източници тя цитира ранните мемоари, публикувани от оцелели между 1991 и 1994, много от тях самиздати, към днешен момент достъпни само в антикварни книжарници. Като основни трудове в тази посока Топузова цитира книгата на френско-българския философ Цветан Тодоров (Voices from the Gulag: Life and Death in Communist Bulgaria), базирана на филма на Атанас Киряков "Оцелелите", журналистическите изследвания на Христо Христов, филмите на Ана Петкова; академичния сборник с документи, публикуван през 1991 г. ("Политически опасни лица"), и сборника със статии на журналисти от в. "Демокрация", включващ най-вече свидетелства от ранните години на прехода ("Българският гулаг: свидетели"). Има ли нещо, с което географската дистанцията от България допринася към разглеждането и анализирането на темата? "Сама по себе си дистанцията не върши работа, но когато е съчетана с дълги периоди на пребиваване в България, тя предоставя много смислена перспектива за оценяването на миналото." Топузова се описва като човек от два свята - българския и канадския. "Майка ми, например никога не е живяла извън България и съм свързана със страната също и чрез нея, а и чрез други членове на семейството, включително сестра ми. Струва ми се много съществено да не бъдеш турист, когато пишеш за България." Топузова често говори за "българския гулаг", предпочита да реферира към този период като комунизъм вместо по-общото тоталитаризъм, а пред екипа е стояло и предизвикателство как всъщност да опише затворническата структура. Какви нюанси тя вижда в терминологията?  "Използвам "социализъм" и "комунизъм" като взаимнозаменяеми. Предпочитам "авторитаризъм" пред "тоталитаризъм", тъй като вторият е прекалено натоварен смислово и не разкрива сложността на комунистическия живот. Същевременно обаче разбирам напълно защо други, включително източноевропейски интелектуалци като Хавел и Тодоров, го използват. В края на краищата тече научен и обществен дебат относно тези термини и ми се струва, че, въпреки че очевидно е важно да се дефинират, не бива да губим време в семантични разногласия." Тя посочва книгата "Памет и справедливост" от 2020 г. на ръководителката на катедра "История и теория на културата" в Софийския университет Даниела Колева като важен източник по тази тема. Лилия вижда намирането на правилния език по тези теми като друго предизвикателство. "През 1991 Блага Димитрова ни предупреди, че "сме впримчени в омагьосан лингвистичен кръг". Тя ни показа, че "езикът се използва като инструмент на омразата и разделението" и че реалността за пореден път e затъмнена от един антиезик". Тя призова писателите да намерят един "различен език, един човешки такъв", но също така ни предупреди, че такова едно търсене ни изправя пред една почти непреодолима трудност." Според Лилия обществото ни все още е в търсене на един такъв език по отношение на комунистическия период и неговите последици. "Например използваме един и същ термин, за да обозначим индивиди в лагерите, вербувани от Държавна сигурност (тайната полиция) зад бодливата тел, и други граждани. Необходимо е например да правим разлика между този, който е сътрудничил на държавната сигурност, защото неговият живот или животът на неговото семейство са зависели от това, и някой, който е сътрудничил на същата институция за лична изгоди, например за да получи по-голям апартамент." [[img:4410118]] Темата за съветското влияние в региона и как различните държавни структури в Източна Европа са или не са успели да се отърсят от него е тема, която беше допълнително разпалена от войната в Украйна. Руската инвазия подчерта и непълния образ на миналото на Източна Европа в очите на Запада. Кое през годините е било най-трудно за обяснение от страна на Лилия Топузова към англоезичната й аудитория от студенти и колеги по отношение на събитията в България? "Противоречивите реалности на източноевропейския комунизъм - еманципаторната и репресивната; обстоятелството, че опитът от преживяното през комунизма не се изчерпва от двойствеността на добро и зло. Хората могат да живеят смислено и в авторитарни режими. И най-важното, не трябва да политизираме този жизнен опит, а да го разберем в неговата собствена логика. Не да го сравняваме с опита на хората от Запад или от Съветския съюз." Според Лилия Топузова това изисква време, но в нейния случай правилното време да разгледаме темата по нов начин е дошло. [[img:4410108]] Двойната изложба "Съседите" е отворена до 4 декември. Кураторът на изложбата в СГХГ е Красимир Илиев, а в студио The Neighbours е Весела Ножарова. Частта в СГХГ може да се посети в работното време на галерията, а тази в The Neighbours: между сряда и петък от 15:00 до 19:00 и от събота до неделя между 14:00 и 19:00 ч. На 10 ноември от 18:30 ч. в СГХГ ще бъде организирана кръгла маса с участието на Весела Ножарова, Байр(й)ам Байр(й)амали, Луиза Славкова, Даниела Колева и Момчил Методиев.]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4410104</guid>
			<author>Светослав Тодоров</author>
			<comments>https://www.capital.bg/light/neshta/2022/11/03/4410104_problemut_s_komunizma_i_drugi_istorii/#comments</comments>
			<pubDate>Thu, 03 Nov 2022 08:00:00 +0200</pubDate>
		</item>
		<item>
			<title>Фед отново повиши лихвата и сигнализира за по-премерени следващи решения</title>
			<link>https://www.capital.bg/politika_i_ikonomika/sviat/2022/11/03/4411005_fed_otnovo_povishi_lihvata_i_signalizira_za/?ref=rss</link>
			<dc:creator>
				<![CDATA[Васил Минков]]>
			</dc:creator>
			<category>
				<![CDATA[Свят]]>
			</category>
			<description>
				<![CDATA[Фед за четвърти пореден път повиши основния си лихвен процент с 0.75 пр. пункта и сега той достига диапазона 3.75-4%]]>
			</description>
			<content:encoded>
				<![CDATA[   Фед за четвърти пореден път повиши основния си лихвен процент с 0.75 пр. пункта до диапазона 3.75-4%. Посланието, че крайните нива на лихвите може да са по-високи от очкаваното, не се хареса на инвеститорите. В САЩ широкият индекс S&amp;P500 се понижи с 2.5%, а негативните емоции се прехвърлиха и на борсите в Европа.     Федералният резерв на САЩ за четвърти пореден път повиши основния си лихвен процент с 0.75 пр. пункта и сега той достига диапазона 3.75-4%, най-високото ниво от 2008 г. Централната банка продължава най-стръмния си цикъл на затягане на паричната политика от десетилетия, с който цели да потуши устойчиво високата инфлация в страната. Институцията обаче сигнализира, че може да премине към по-малки стъпки при следващите си заседания, като естествено решенията ще зависят от актуалните данни за икономиката. В своето изявление управителят на банката Джером Пауъл обаче изтъкна, че крайната цел, която лихвата ще достигне, вече е по-висока. Веднага след повишението индексите на Уолстрийт се повишиха. Пресконференцията на Пауъл обаче донесе рязък обрат в котировките на акциите - S&amp;P500 загуби 2.5% в края на сесията. В четвъртък спадът се прехвърли и по борсите в Европа.  Dow Jones затвори най-добрия си месец от 1973 г. Лихвените проценти се покачват с безпрецедентни темпове. Кога ще имат ефект?  Нов елемент в изявлението е разбирането на Фед, че ефектите от досегашните покачвания на лихвеното равнище тепърва ще се разгръщат и последващите ходове трябва внимателно да се калибрират. Все пак централните банкери са категорични, че ще е необходимо допълнително затягане на финансовите условия, за да се върне инфлацията към целта от 2%. Ръстът на потребителските цени на годишна база достигна 8.2% през септември и макар да спада за трети пореден месец, се оказва по-упорит от очакваното. Съобщението подчертава и риска твърде рестриктивна парична политика да навреди на икономиката и да подложи на стрес финансовата система. Ако досега Фед действаше агресивно в отговор на инфлацията, след като дълго я подценяваше, това може да е началото на нов етап на по-фини корекции. Времето за забавяне наближава и може да е още на следващото и по-следващото заседание, каза Пауъл. Икономиката се забавя и макар през третото тримесечие да нарасна в реално изражение, като цяло БВП за годината остава почти непроменен след два периода на спад. Потреблението се забавя заради спада на реалните доходи и затягащите се финансови условия. Активността на жилищния пазар също отслабва на фона на ръст на лихвите по ипотеките. Пазарът на труда обаче все още остава стабилен и безработицата е на най-ниско ниво от 50 години, а заплатите се покачват с бързи темпове. Привеждането на инфлацията към целта ще изисква за известен период икономиката да работи под потенциала си, заяви управителят на банката. Решението идва по-малко от седмица преди междинните избори в САЩ, на които ще се реши републиканците или демократите да контролират Конгреса, а икономиката и инфлацията са сред ключовите теми в кампаниите на двете партии. След покачване на акциите при публикуването на решението, което пазарите първоначално приеха като сигнал, че Фед разколебава твърдата линия на затягане, основните индекси S&amp;P 500, Nasdaq и Dow Industrial отново поеха надолу по време на изявлението на Пауъл, заличавайки натрупания ръст. Индексът на долара също първоначално потъна, но впоследствие възстанови загубите.]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4411005</guid>
			<author>Васил Минков</author>
			<comments>https://www.capital.bg/politika_i_ikonomika/sviat/2022/11/03/4411005_fed_otnovo_povishi_lihvata_i_signalizira_za/#comments</comments>
			<pubDate>Thu, 03 Nov 2022 07:10:00 +0200</pubDate>
		</item>
		<item>
			<title>Марк дю Боа, Spadel: PET бутилката е най-добра за природата, но ако я изхвърляме в правилния контейнер</title>
			<link>https://www.capital.bg/biznes/management/2022/11/03/4410138_mark_dju_boa_spadel_pet_butilkata_e_nai-dobra_za/?ref=rss</link>
			<dc:creator>
				<![CDATA[Ани Коджаиванова]]>
			</dc:creator>
			<category>
				<![CDATA[Мениджмънт]]>
			</category>
			<description>
				<![CDATA[Мажоритарният акционер и управляващ директор на компанията - собственик на &quot;Девин&quot;, за ползите от устойчивото развитие на бизнеса, кризите и бъдещите планове]]>
			</description>
			<content:encoded>
				<![CDATA[В края на октомври компанията за бутилирана вода "Девин" отбеляза 30-ия си рожден ден по нетипичен за България начин - с кръгла маса в родопския град, посветена на биоразнообразието и устойчивото бъдеще. Участници и гости на форума бяха екопредприемачи, представители на местната власт и НПО сектора, както и на ръководството на белгийската семейна компания Spadel, собственик на "Девин". Темата е актуална на фона на климатичните промени и амбициозните цели на Зелената сделка на ЕС, но Spadel сама по себе си е силно ангажирана в тази област и повече от десетилетие следва стратегия за устойчивост с конкретни цели. От 2020 г. компанията е изцяло въглеродно неутрална, въвежда практики от кръговата икономика в производствата си, опаковките от петте й бранда в Белгия, Франция и България са 100% рециклируеми, а Spadel работи активно и за защитата на биоразнообразието. "Капитал" разговаря с управляващия директор на Spadel Group Марк дю Боа за устойчивото развитие на компанията, предизвикателствата на кризите и бъдещите планове.    Визитка Марк дю Боа е трето поколение управляващ директор и мажоритарен акционер на базираната в Белгия семейна компания Spadel Group. От края на 2016 г. тя е собственик и на "Девин" - петата компания за бутилирана вода в портфолиото на Spadel след белгийските SPA и Bru и френските Carola и Wattwiller. Марк дю Боа е посветен на компанията от 1994 г., като през годините заема позиции в продажбите, маркетинга, бизнес развитието, развойната дейност и т.н., а в края на 2000 г. поема управлението на групата. Заема и директорски позиции и в няколко браншови организации за вода и опаковки на национално и международно ниво.     В Spadel фокусът върху климатичната неутралност и устойчивите практики е много силен, а видимо това е посока на развитие и в "Девин". Кога избрахте този път и какви са ползите? Ние сме компания на 100 години и нашата работа е да бутилираме природа. Така че инициативите ни са насочени към това да запазим природата и биоразнообразието, защото те са нашият бизнес. Ако те пострадат, ние губим бизнес, затваряме работни места и съответно губим и подкрепа от локалните общности и местните власти. От човешки, но и бизнес интерес е да се уверим, че качеството на водата в изворите, които ползваме, ще остане същата за векове напред. Иначе беше дълго пътуване към устойчивостта. Поставихме си стратегията и визията през 2011 г. Започнахме от нулата, поставихме си няколко цели, като взехме за база 2010 г. Погледнахме въглеродния ни отпечатък и първата ни цел бе да го намалим с 20% до 2015 г., след това до 2020 г. да станем въглеродно неутрални, а до 2039 г. да сме въглеродно негативни. Мнозина в компанията бяха скептични, но други ме подкрепиха, а с времето все повече и повече хора от екипа повярваха и бяха въвлечени в процеса и това увеличи скоростта на промяната. За да се стигне до момента, в който спечелихме търг за доставчик на вода на една голяма компания за бързо хранене именно заради предимството, че имахме разписана стратегия и политики за устойчивост. Тогава разбрах колко важна стъпка за бизнеса сме направили и всички в компанията, които имаха съмнения, се убедиха, че това е не само разход, но и ще носи нови клиенти. Хубавата новина е, че достигаме целите си. Вече сме въглеродно неутрални, всичките ни компании работят за устойчивост и имат зелени цели, включително "Девин". Когато наемаме нови хора, държим да имат страст и разбиране за устойчивост, в противен случай не ги наемаме. Така че устойчивата стратегия вече е част от ДНК-то ни. В началото на тази година Spadel стана първият семеен бизнес и със сертификат B Corp - това означава, че бизнесът отговаря на високи стандарти от доходите на служителите до практиките на веригата за доставки и вложените материали. Така че аз съм много горд с тези постижения. ЕК въведе амбициозни цели за пластмасата - до 2025 г. РЕТ бутилките да включват 25% рециклиран материал, а до 2030 г. всички видове пластмасови бутилки да имат 30% рециклиран материал. Постижимо ли е това и как? Ако поставим въпроса коя бутилка е най-добра за природата от гледна точка на въглеродния отпечатък, отговорът може малко да шокира. Не е стъклената бутилка - нейното създаване и преработка са ужасно енергоемки. Това е PET опаковката, но само ако я изхвърляме в правилния контейнер. Всички наши бутилки вече са 100% рециклируеми, включително тези на "Девин". Но ако искаме да направим следващата крачка и да влагаме определен процент рециклиран PET в бутилките, то това може да стане само при определени условия. Първото е достатъчно време за инсталирането на добри, работещи системи за събиране на опаковки във всички страни от ЕС. В Белгия например имаме от 1995 г. много добра система и поне 95% от опаковките са прилежно събрани. Но има страни, в които се събира 50-60%. Това е първото предизвикателство - да максимализираме събирането на опаковките, и то всички опаковки. Второ, ние трябва да сме изключително сигурни в качеството на рециклата - то трябва да е много високо. И третото, с което имаме известно противоречие с ЕК за момента - от индустрията настояваме да получаваме обратно част от PET материала, който пускаме на пазара, и да сме сигурни, че той ще е точно качественият PET, който използваме, а не такъв, който ползва текстилната индустрия например. България е сред страните, в които системата за разделно събиране далеч не е съвършена, нямаме и депозитна система за връщане на бутилки в търговските обекти. Как могат да се ограничат негативните ефекти въпреки това? Ние от десетилетия работим за подобряване и за редуциране на опаковките. Нашата компания пусна на пазара първата си PVC бутилка през 1971 г. в Спа, Белгия. Теглото й бе 52 грама. Днес тя е от PET, тежи 23 грама и е 100% рециклируема - това е огромна еволюция. Представете си мащаба - за милионите бутилки, които излизат на пазара, днес се ползва два пъти по-малко пластмаса. "Девин" също е прекрасен пример за олекотяването на опаковките - екипът тук е дори още по-отдаден на този въпрос. През продуктовия дизайн сме постигнали страхотни икономии - от капачките, от етикетите, от начина на опаковане в палетите, така че да се максимализира броят бутилки, които влизат в пакет и тръгват към мрежата и т.н. От друга страна са иновациите. Наскоро пуснахме в Белгия нови екоопаковки - 5-литров контейнер, който е 100% рециклируем и води до 65% намаление на пластмасовия отпечатък. Отзивите са много положителни и е много вероятно след време да приложим тази иновация и във Франция и България. Така че това е пътят - олекотяване, иновации, събиране и рециклиране на опаковките. В последната година Европа бе ударена от каскада от кризи - трудни вериги на доставки, високи цени на енергията, инфлация. Как се отразява това на компанията и на крайните цени? Spadel е семеен бизнес и най-важната характеристика на семейния бизнес са дългосрочните цели. Имаме много различен начин на мислене от мултинационалните компании. Ние сме мултилокални - харесвам това определение, правим продукти за различни локални пазари. Конфронтирани сме от кризите, разбира се, но ги управляваме, така че веригата на оскъпяване да не достига с цялата си сила до потребителя и водата да остане достъпна. Увеличихте ли все пак цените? Повишихме ги умерено. Със сигурност не с толкова, колкото реално би трябвало, ако калкулираме всички повишени разходи. Това е нещо, което отказвам да направя. Имате ли планове за нови инвестиции в "Девин"? Дотук сме инвестирали в две нови продуктови линии. Това ни позволи да пуснем на пазара нови дизайни, а това е важно за активирането на бранда. Водата с минерали и витамини е един от най-новите ни продукти. Той се приема дори по-добре от очакванията ни, но иновациите в нашата индустрия не са нещо еднократно - пускаш един нов продукт и готово. Отнема доста повече време и усилия да се наложи този продукт, да се увеличи обхватът му, да се дадат поводи на хората да го консумират. Така че работата по този продукт ще продължи и ще вложим пари и усилия в развитието му. А имате ли бъдещи планове за разширяване на присъствието си в България или региона? В обстоятелства на множество кризи трябва да сме разумни. Финансово сме доста солидни, което е преимущество, но точно в момента фокусът ни е да правим по-добре това, което правим. Когато успеем да преодолеем кризите с материалите, цените, енергоизточниците - а аз вярвам, че скоро ще успеем, тогава ще се огледаме пак за нови възможности в тази част на света. Но ще се развиваме стъпка по стъпка, не сме обсебени от темата за придобиванията.]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4410138</guid>
			<author>Ани Коджаиванова</author>
			<comments>https://www.capital.bg/biznes/management/2022/11/03/4410138_mark_dju_boa_spadel_pet_butilkata_e_nai-dobra_za/#comments</comments>
			<pubDate>Thu, 03 Nov 2022 06:56:00 +0200</pubDate>
		</item>
		<item>
			<title>Магарета и ангели в света на Стоян Божкилов</title>
			<link>https://www.capital.bg/light/neshta/2022/11/03/4407820_magareta_i_angeli_v_sveta_na_stoian_bojkilov/?ref=rss</link>
			<dc:creator>
				<![CDATA[Фани Михайлова]]>
			</dc:creator>
			<category>
				<![CDATA[Неща]]>
			</category>
			<description>
				<![CDATA[Художникът, който свири, занимава се с обущарство и рисува наивизъм - едно течение в изкуството, гледано отвисоко]]>
			</description>
			<content:encoded>
				<![CDATA["Магарета, много обичам магарета. Много ми харесва да ги рисувам. Кучета, магарета, котки по-рядко. Но магаренцето е много важно. Това са някакви спомени от детството. Като си бил дете на село и виждаш баирчета, магаренце - идиличен свят", казва художникът Стоян Божкилов по повод самостоятелната си изложба в галерия "Париж". Той е един от най-изявените съвременни български наивисти. Познат е доскоро предимно в чужбина. Роден е през 1974 г. в Сандански, там работи и досега. Никога не е учил рисуване, завършил е социална педагогика, но е израснал в творческа атмосфера - с баща си, наивистът Кирил Божкилов, и с брат си Иван Божкилов, майстор на дърворезбата. За 22-те години, в които професионално се занимава с изкуство, е имал изложби във Франция, Германия, Полша и Русия. Негови картини са изложени в сградата на Съвета на Европа, част са от постоянната експозиция на Държавния културен институт към Министерството на външните работи, Музея за наивно изкуство в Москва, и на Салона за наивистично и интуитивно изкуство в Белоградчик, както и в много от значимите частни галерии у нас. В София имаме възможност да видим негова самостоятелна изложба за първи път от 2009 г. Придържа се към принципа, че с такава отговорна задача художникът трябва да се заема приблизително веднъж на две години, иначе е твърде често. А самокритичността определя като важно качество, което помага да си създадеш цедка, с която да пресяваш онова, което показваш пред хората. За кратък период от живота си Божкилов рисува икони, за да се издържа, и признава, че това неизбежно е повлияло на избора му на сюжети и герои в картините му. За една от последните си работи, включена в настоящата изложба, той разказва: "Това е нещо като мой вариант на Рождеството. В нашата иконографска техника от едната страна на Исус винаги има магаре, а от другата крава. И отгоре е ангелът. И трите влъхви, които носят подаръци, но в наш си, балкански вариант." Когато говорим за наивистично изкуство на Балканите, се сблъскваме с твърдението, че именно по тези земи се е зародило най-силното и значимо представителство на това течение, начело с имена като Иван Генералич, Иван Рабузин, Мартин Йонаш. Но България не се нарежда до хърватската и сръбската школа и чак днес регистрира първото подобно формирование - Българската арт наив асоциация, имаща за цел да обедини художниците наивисти. [[img:4407833]] Според Даниела Осиковска, куратор на доброволни начала в Салона за наивистично и интуитивно изкуство в Белоградчик и инициатор на създаването на асоциацията, "имаме няколко десетилетия, в които това изкуство по никакъв начин не само че не е подкрепяно, но е абсолютно неглижирано. Докато по света навсякъде има музеи, навсякъде има и общинска подкрепа. Правят се национални, международни и регионални изложби". За съвременната форма на наивизма Стоян Божкилов казва: "Тук на наивистичното изкуство, поне доскоро, се е гледало като на нещо несериозно, като на нещо втора ръка. Или детинско, аматьорско, провинциално. Тоест непрестижно. Сега не е така и не бива да бъде така". Отчита важността на това да се даде повод на авторите в този жанр да се припознават като наивисти чрез създаването на различни платформи, които да популяризират течението у нас. Но Даниела Осиковска споделя своите наблюдения: "В момента, в който кажеш "арт наив", хората го възприемат по различен начин, отколкото ако кажеш "наивизъм", защото конотацията за наивизъм е непрофесионализъм, аматьорско изкуство, което не е толкова стойностно като другото". Наивизмът е важен сегмент от световното изкуство както в периода от края на XIX в. до началото на XX в., така и във втория си пик през 60-те и 70-те години на XX в., когато под прожекторите са основно сръбските и хърватските наивисти. Но стилът има своята форма и днес. [[img:4407837]] Несъмнено явление в изкуството, той се отличава не просто с ярки цветове, семпли форми и видима непохватност на рисунъка, издаващи липсата на академично образование на художниците, но и с типичния поетичен поглед върху заобикалящия ни свят. Художниците наивисти често са хора, занимаващи се със земеделие, занаятчийство, животновъдство, а в картините си засягат теми от бита на обикновения човек или мечтата за един по-пъстър свят. Наричаният Митничаря Анри Русо, смятан за най-известния представител на жанра, но сам определящ творчеството си като реализъм, получава прякора си именно заради своята професия на митничар. Вдъхновение за своите тропически картини намира в пощенски картички, романи и в ботаническите и зоологическите градини в Париж. [[img:4408112]] За творчеството на Стоян Божкилов Осиковска обяснява, че за разлика от други свои съвременници той е с изключително светла нагласа към света. Като характерни за него посочва способността му да анализира себе си, както и липсата му на егоцентризъм. "Това, на което се възхищавам у него, е, че той целенасочено търси развитие. В един определен момент му става тясно и започва да търси. Неслучайно не само рисува, той свири и прави други неща. Той просто е артистична личност, нещотърсач." Божкилов споделя, че ако не беше художник по професия, вероятно би се отдал на обущарството, за което и сега намира време. Музиката винаги е била част от живота му и затова обикновено присъства в картините му, често чрез цигулката и контрабаса - инструмент, на който признава, че винаги му се е искало да може да свири. [[img:4407828]] В бандата си "Терпентина", с която се появяват все по-често на софийската клубна сцена и с която скоро предстои да издадат първия си албум, наречен "Носталгия", е искал да свири на бас - друг негов любим инструмент, но по стечение на обстоятелствата поема втората китара и хармониката. С другата си група, "Комбина блус бенд", засега свири само в Сандански. В музиката се отдава на детайлите, както и в платната си. В някои от тях откриваме картини в картините - интерпретации а ла Божкилов на известни произведения като "Клането на невинните" на Питер Брьогел Стари и "Голата маха" на Франциско Гоя или изпипана до съвършенство икона. "Да, аз много обичам да рисувам в много малки детайли, с много тънки четки. Просто защото съм вглъбен човек. Като седна пред статива, даже по някой път се усещам как твърде рано хващам по-тънката четка. Между другото има опасност да изпаднеш в детайли още в началния етап на работата" - проява на нетърпение, даже грешка, определяща съдбата на картината. [[img:4407825]] Характерен почерк на наивистите от Сърбия и Хърватия е рисуването с масло върху стъкло, но в съвременния наивизъм се срещат и литографии, скулптури, рисунки върху дърво, коприна и дори барелефи. И макар наивистичното изкуство да търпи разнообразие от техники, Стоян Божкилов предпочита да рисува с масло върху платно и го препоръчва на всеки начинаещ художник. "Маслото като материал позволява всичко. Единственият му минус може би е, че съхне бавно, обаче е много трайно. Вечно, едва ли не. Можеш да го смесваш с лекота, да правиш нюанси." На въпроса защо жената някак грее в картините му и обикновено тя е тази, на чиито преживявания акцентира, той отговаря: "Много рядко рисувам конкретни хора. Винаги е по принцип. Да е по-светната - тези са май от конкретните хора." За Божкилов жената е по-висш тип човек от мъжа. "И това, което показвам - че жената трябва да се третира така, като по-висш човек, не бива да бъде нещо необичайно. Трябва да бъде абсолютна практика. Жената е нежният пол, мъжът трябва да ѝ отваря вратата и да ѝ подава якето. Да ѝ покаже уважението си. Защото от нея зависи животът ни." [[img:4407835]] За дейността на Салона за наивистично и интуитивно изкуство в Белоградчик Стоян Божкилов говори с признателност и оценява отдадеността на неговите създатели в популяризирането на жанра. Салонът е открит през 2019 г. и представя единствената постоянна експозиция на наивистично изкуство в България, която към момента включва над 300 творби на автори от цял свят. Кураторката на салона, Даниела Осиковска, се стреми да популяризира жанра с помощта на Национален фонд "Култура" чрез различни специализирани събития като Биенале "Наив България" с престижно международно жури, Международния салон "Наив", който вече две поредни години събира автори наивисти от Европа, Южна и Централна Америка, като първата се радва на над 60% продажби на изложените картини. [[img:4407847]] През ноември предстои да излезе издание за българския наивизъм. Осиковска споделя мнението си, че музейна експозиция арт наив би се вписала в културния живот на столицата и че се правят стъпки в тази посока. Желанието ѝ е да бъде учреден музей с насоченост към наивистичното изкуство вместо частна галерия. И понеже за разлика от повечето наивисти на запад, познатият български наивист е предимно професионалист и се издържа от творчеството си, галерията има проект, насочен към издирването на онези автентични наивисти, които не фигурират в изложбените зали или онлайн, а творят в малките населени места из страната. За успех по отношение на развитието на българския арт наив принос имат две несвързани помежду си събития - изрисуването на електрическите табла на главната улица в центъра на Белоградчик от младата художничка Теодора Обретенова по инициатива на общината и поканата към няколко български автори за участие във френската изложба "Българските художници наивисти" ("Les Peintres Naïfs Bulgares") в местността Сан-Жан-Кап-Фера, Франция, през миналия септември, на която съорганизатор и участник е художникът Николай Стоев. В нея са представени и наивисти от Франция, Бразилия, Аржентина, Уругвай и Италия, а от България участие взимат 12 творци, сред които Стоян Божкилов и колегите му Елена Стоева, Ангел Герджиков, Владимир Шунев, Наташа Атанасова, Румен Малчев, Мариела Димитрова-Мара, Георги Йорданов, Марина Богданова, Николай Тихолов, Петър Димов. За успеха Стоян казва: "Успех за мен е, ако нарисувам картина, за която лично аз си кажа "Леле, това е страшна работа!" Рядко го казвам. Ако нарисуваш нещо хубаво и просто ти доставя удоволствие да стоиш и да го гледаш, това е успех. Ако после искаш да го споделиш с други хора, да го вкараш в галерия, за да го гледат и те - какво по хубаво от това?" Изложбата "Магарета и ангели" продължава до 12 ноември в галерия "Париж"]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4407820</guid>
			<author>Фани Михайлова</author>
			<comments>https://www.capital.bg/light/neshta/2022/11/03/4407820_magareta_i_angeli_v_sveta_na_stoian_bojkilov/#comments</comments>
			<pubDate>Thu, 03 Nov 2022 06:33:00 +0200</pubDate>
		</item>
		<item>
			<title>Управляващите директори на Saatchi &amp; Saatchi Sofia: Стойността на творческия продукт е ниска, когато е самоцел</title>
			<link>https://www.capital.bg/biznes/media_i_reklama/2022/11/03/4410885_upravliavashtite_direktori_na_saatchi_saatchi_sofia/?ref=rss</link>
			<dc:creator>
				<![CDATA[Сирма Пенкова]]>
			</dc:creator>
			<category>
				<![CDATA[Медиа и реклама]]>
			</category>
			<description>
				<![CDATA[Петър Кесерджиев и Радомир Иванов поемат управлението на агенцията, част от &quot;Publicis Groupe България&quot;]]>
			</description>
			<content:encoded>
				<![CDATA[   Петър Кесерджиев и Радомир Иванов поемат управлението на рекламната агенция Saatchi & Saatchi Sofia, част от "Publicis Groupe България". Паралелно те ще съчетават и позицията творчески директори, която Кесерджиев заемаше и преди това. От 2018 г. в продължение на четири години управител на агенцията беше Николай Караджов. Петър Кесерджиев има над 16 години опит в рекламната индустрия. Преподава в Нов български университет и други университети в страната в специалност "Реклама и графичен дизайн". Радомир Иванов има над 15 години опит в рекламния сектор. Присъединява се към екипа на Saatchi & Saatchi още през 2007 г. и оттогава има ключова роля за едни от най-награждавани кампании за агенцията.     Защо решихте да заложите на този управленски модел от двама души? Радомир Иванов: В историята на рекламата управленските двойки не са нещо ново, особено в мрежата на Publicis. Но дават възможност за по-комплексен поглед върху работата, който да е възможно най-малко субективен. Като един екип със сигурност ще търсим надграждане на криейтив подходите, защото брандовете имат нова роля. Петър Кесерджиев: Нашата сила е в екипната работа и разчитаме на нея, за да постигаме творческо съвършенство. Удивително е колко много работа можем да свършим в комбинация, допълвайки силните си страни и това е нещото, на което залагаме. Дълги години сме работили като екип и знаем как да разпределяме отговорностите си, така че да поддържаме правилния баланс. Интересното в този модел на управление на Saatchi не е екипната работа, а това, че творчески хора се фокусират върху бизнес частта на агенцията. Имаме хъса и подкрепата, за да го случим по най-успешния начин. Какви бизнес цели си поставяте през следващата година? П.К.: Целта е да предлагаме творчески продукт, който "си струва". Това изисква работа с всички звена от групата, както на локално, така и на международно ниво, без да подценяваме близката работа с клиентите ни, което практикуваме от години . Saatchi&amp;Saatchi е част от международната група Publicis Groupe, което отваря по-големи възможности на колаборация. Вече сме започнали сътрудничество по международни проекти. Тази интеграция ще развива екипите ни и със сигурност ще бъде фокус и тенденция в следващата година. Р.И.: Целим се на високо, това е със сигурност. Чрез подхода ни за по-близка работа с колеги от други пазари да развиваме международната си експертиза и така да работим с повече международни клиенти. Това отваря достъпа до широкопознати рекламни фестивали, които показват качествена работа по реални бизнес казуси на наши клиенти и дават по-голямо удовлетворение на екипа от постигнатите резултати. И двамата сте от дълги години в бранша и познавате работата на Saatchi & Saatchi. Кои са трите неща, които винаги сте искали да промените в агенцията и сега, когато имате възможност ще го направите? П.К.: В Saatchi&amp;Saatchi винаги сме имали свободата да споделяме и променяме всичко, което ни се е струвало грешно или не достатъчно добре работещо. Ще направим необходимото, така че това да се запази, защото е водещо и за нас, и за хората ни. Р.И.: Нашата роля е такава, че да запазим добрите подходи да ги надградим с още по-добро и актуално познание, експертиза, които виждаме ежедневно да се генерират и доказват в рамките на Publicis Groupe. През последните години на пазара се говори, че стойността на творческия продукт намалява. Как ще адаптирате агенцията към тези промени? П.К.: Фокусираме се върху творчески идеи и подходи, които да решават конкретни бизнес проблеми. Когато творчеството може да се облече с цифри, тогава може и да се оцени. Р.И.: Стойността на творческия продукт е ниска, когато е самоцел и няма измеримост. Клиентите търсят творческите идеи, които водят до реален бизнес резултат. Ролята ни е да познаваме добре не само материята на клиента, индустрията и пазара, където се състезава, но и да покажем ясна, разбираема идея с конкретика откъде ще дойде бизнес ръстът. Нелека задача, с която обаче трябва да се справим, ако искаме да сме успешни. Какви са очакванията ви за комуникационния пазар през следващата година? Очаквате ли сътресения? П.К.: Очаквам сътресения. В последните години постоянно сме подложени на катаклизми. Това, което правим е да се адаптираме към промените по най-добрия и възможен начин за екипа и за клиентите ни. Р.И.: Както се казва, единственото постоянно нещо е промяната. Очакваме всичко и се подготвяме да реагираме на ситуацията благодарение на широката експертиза на колеги от всяко звено в Publicis тук и на другите пазари. Когато обменяме знание, чертаем прогнози, които ни подготвят да продължаваме да сме отворени към света и промените около нас, превръщайки ги във възможности, от които да се възползваме.]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4410885</guid>
			<author>Сирма Пенкова</author>
			<comments>https://www.capital.bg/biznes/media_i_reklama/2022/11/03/4410885_upravliavashtite_direktori_na_saatchi_saatchi_sofia/#comments</comments>
			<pubDate>Thu, 03 Nov 2022 06:11:00 +0200</pubDate>
		</item>
		<item>
			<title>Имаме привилегията да се учим от всички поколения таланти – и не спираме да ги питаме</title>
			<link>https://www.capital.bg/politika_i_ikonomika/pazar-na-truda/2022/11/03/4411068_imame_privilegiiata_da_se_uchim_ot_vsichki_pokoleniia/?ref=rss</link>
			<dc:creator>
				<![CDATA[Vivacom]]>
			</dc:creator>
			<category>
				<![CDATA[Пазар на труда]]>
			</category>
			<description>
				<![CDATA[Малина Чавдарова - новият директор &quot;Човешки ресурси&quot; във Vivacom от 1 януари 2023 г.]]>
			</description>
			<content:encoded>
				<![CDATA[   Визитка Малина Чавдарова ще заеме поста директор "Човешки ресурси" във водещата телекомуникационна компания в страната Vivacom от 1 януари 2023 г., след като знаковият ръководител на отдела Галина Софрониева взе решение да се пенсионира след забележителна 30-годишна кариера в компанията. Малина Чавдарова има над 15 години опит в човешките ресурси, придобит изцяло във Vivacom. Започнала като стажант, тя преминава през различни позиции, на които отговаря за структурни промени и трансформации в компанията, подбор и програми за задържане и развитие на талантите. През последните 4 години отговаря за управление на годишното представяне на ниво компания, системи за бонусни и комисионни схеми, проучвания на пазарни нива и развитие на вътрешни политики за възнаграждения. Малина Чавдарова участва като лектор в конференцията  Future of Work Summit: Creating change, организирана от "Капитал" и "Кариери", която се проведе на 27 октомври.     Как се промени управлението на персонала през последните години в резултат на пандемията? - Ключовата дума тук е "гъвкавост". Пандемията принуди работодателите да станат по-гъвкави по отношение на правилата и политиките за управление на екипите. Типичен пример е възможността за работа от разстояние. Нещо, което се случваше по изключение, се превърна в нормална практика и в много сектори се утвърди като необратим стандарт и след пандемията. Гъвкавото работно време е и силен инструмент за привличане и задържане на хората в организацията. Балансът работа - личен живот вече не е просто клише, а фокусирана политика. Поставянето на фокус върху здравето, не само физическото, но и менталното, както и целенасочените усилия за подобряване на пакета от придобивки в тази посока също излязоха на преден план. Не на последно място, усилията и уменията на ръководителите да поддържат мотивация и свързаност в условия на отдалечена работа се очертаха като ключово важни. Борбата за таланти на трудовия пазар е ожесточена. Как се опитвате да привлечете достатъчно кадри? - Като създаваме доверие и среда на сигурност и прозрачност първо вътре сред хората, работещи в компанията, които са и посланици на Vivacom навън, и второ, във всяка една стъпка и контакт с потенциални наши служители. В днешно време отношението е ключов фактор, който прави разликата. Поемането и спазването на ясни обещания, непрекъснат контакт с хората и възможностите, които Vivacom осигурява за развитие, са в основата на успеха ни в привличането на таланти. Гордеем се с мащабността на стажантската ни програма, сътрудничеството ни със средни и висши учебни заведения. Гордеем се с програмите за развитие на мениджърски умения, защото лидерите са нашето силно оръжие за привличането и задържането на най-добрите специалисти. Vivacom e стабилна компания със солидна история, доказала във времето способността си да се адаптира към промените и да налага посоката и тенденциите на телекомуникационния пазар. Кой проект или инициатива, която сте реализирали в сферата на човeшките ресурси през тази година, смятате за най-успешен? - Едни от най-успешните ни проекти и тази година са младежките ни инициативи - лятната ни стажантска програма и проектът ни със средни училища за практика на ученици от технически специалности. Тези програми освен източник на нови попълнения в екипа ни са и чудесен инструмент за пряка обратна връзка от новото поколение към нас като работодател. Ценното на проектите е, че освен да подпомагаме младите с практически опит в областта, която изучават, организираме много инициативи и допълнителни обучения, които развиват техните меки умения, работа в корпоративна среда и най-важното - създават ценна мрежа от контакти, която ще е от полза, независимо дали продължават професионалния си път с нас или извън компанията. Превръща ли се фокусът върху служителите в нов стимул за производителност и ангажираност? - Този фокус не е нов за Vivacom и винаги е бил основополагащ, за да постигнем ангажираност и по-голяма ефективност. Чудесен инструмент за нас, за да сме в крак с пулса на организацията ни, е ежегодното проучване на ангажираността на служителите. Питаме, събираме отговорите, анализираме, разбираме какво ни казват хората и правим необходимото, за да подобрим областите, които сме идентифицирали като особено важни за ангажираността на служителите ни. В основата на всичко това е изграждането на култура на доверие и двупосочна обратна връзка. Това проучване е само една крачка в тази посока. Ангажираността не е просто удовлетвореност от условията на труд. Ангажираността се проявява, когато полагаме допълнителни усилия на работното си място, като към нея допринасят различни фактори. А за да знаем кои са най-важните в даден момент, питаме първоизточника - служителите. Как се постига успешен екип от съчетание между опитни и млади служители, особено на фона на това, че новото поколение Z, навлизащо на пазара на труда, смята за най-голямо предизвикателство запазването на менталното си здраве и определя меките умения като по-важни от твърдите? - Това определено е предизвикателна задача, и то за компания с история като Vivacom, в която работят колеги от повече от 30 години редом с колеги от новото поколение Z. В същото време е и голям позитив точно поради възможността за обмяна на опит и знания, умения и възгледи. Ние имаме привилегията да се учим от всички поколения и на базата на обратната връзка от колегите да изграждаме политиките си за управление. Компанията ни е създала и продължава да инвестира в гъвкава работна среда, възможност за работа от разстояние и хибриден модел на работа, баланс работа - личен живот, възможност за спорт и здравословен начин на живот. Така че основите за приобщаване на новото поколение са налице. Имаме и менторска програма, която спомага за бързото навлизане, адаптацията и комфорта на новите служители. Колкото по-бързо новото попълнение в екипа се почувства пълноценна част от него, толкова по-бързо виждаме резултати като удовлетвореност и висока ефективност. Не на последно място, многообразието от таланти в компанията спомага да развиваме успешно и среда на толерантност, приемственост и приобщаване с една цел - Vivacom да бъде не просто работно място, а общност, която ни носи удовлетворение от работата всеки ден и ни мотивира да постигаме и да се гордеем с все по-високи резултати.]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4411068</guid>
			<author>Vivacom</author>
			<comments>https://www.capital.bg/politika_i_ikonomika/pazar-na-truda/2022/11/03/4411068_imame_privilegiiata_da_se_uchim_ot_vsichki_pokoleniia/#comments</comments>
			<pubDate>Thu, 03 Nov 2022 00:00:00 +0200</pubDate>
		</item>
		<item>
			<title>Жените в киберсигурността - мисия възможна и необходима</title>
			<link>https://www.capital.bg/biznes/tehnologii_i_nauka/2022/11/03/4410523_jenite_v_kibersigurnostta_-_misiia_vuzmojna_i/?ref=rss</link>
			<dc:creator>
				<![CDATA[КPMG ITS]]>
			</dc:creator>
			<category>
				<![CDATA[Технологии]]>
			</category>
			<description>
				<![CDATA[София беше домакин на срещата на върха на KPMG Global - Women in Cyber Summit]]>
			</description>
			<content:encoded>
				<![CDATA[   Жените представляват само 20% от заетите в областта на киберсигурността в световен мащаб. С непрекъснато нарастващото търсене на експерти по киберсигурност и широко известния недостиг на умения привличането на по-голям кръг от таланти в индустрията стана критично важно. В допълнение, моралният аргумент за равни възможности на работното място е ясен - високите нива на разнообразие и приобщаване могат да създадат по-добри бизнес резултати. Какво може да се направи, за да се стимулират повече жени да погледнат на киберсигурността като на възможност за кариерно развитие? Отговор дават две успели жени, професионалисти в киберсигурността, които имат значителен принос в своята област: Дани Мишо, която ръководи практиката по киберсигурност в региона Европа - Близък изток и Африка на KPMG, и Олга Куликова, старши мениджър по дигитална трансформация и киберсигурност в KPMG в Холандия. В края на септември двете бяха в България, за да участват в срещата на върха на KPMG Global - Women in Cyber Summit, част от двудневния форум за киберсигурност. Фокусът на събитието, на което присъстваха представители на 52 държави, беше бъдещето на киберсигурността в Европа, Близкия изток и Африка. София неслучайно беше избрана за домакин на форума. KPMG IT Service Sofia, част от глобалната KPMG мрежа от независими фирми членки, има за цел да разшири дейността си като център за развитие на таланти - част от KPMG Delivery Network (KDN), третата в света след тези в Индия и Мексико. Центърът ще работи активно с университети и ще предлага стажантски програми на кандидат-студенти. Фирмите на KPMG се ангажират да предоставят тези програми в допълнение към обучението за по-нататъшно развитие на студентите и да им помогнат да осигурят сертификати за професионално развитие и опит.     Дани Мишо: Жените могат да допринесат със своята креативност [[img:4410528]] Дани Мишо, ръководител по киберсигурност в Европа, Близкия изток и Африка на KPMG, работи в организацията от 15 години, повечето от които в Азия. Завършила е "Компютърни технологии" в Техническия университет във Варна. Защо жените, които искат да се реализират в областта на киберсигурността, са толкова малко? - Това е глобален проблем и социален феномен и според мен не започва от организациите, които не искат да дават възможност на жените. Всичко започва от вкъщи. Не са много родителите, които на въпроса "какво бихте искали да завършат децата ви" ще отговорят: "Киберсигурност." Тази нова професия не съществуваше доскоро в сравнение с традиционните и утвърдени дисциплини като счетоводство, право или медицина. Но дори когато аз учех компютърни технологии, бяха много малко жените, които искаха да учат това. Защото родителите определено си представят момичето като доктор или учител, а не като инженер или корабостроител, или астронавт. В региона, в който работя - Европа, Близкия изток и Африка - жените са значително по-слабо представени на висши длъжности в областта на киберсигурността. За разлика от младшите позиции, където броят е много по-висок, но все още не е там, където трябва да бъде. Това е една от причините фирмите на KPMG също да продължат да инвестират в програми като тази, където можем да предоставим подкрепа на жените и да ги насърчим да преследват кариера в киберсигурността. В много случаи има и схващане, че професията няма да съществува в бъдеще. Моето лично мнение е, че това е професия на бъдещето. Преди двадесет години нямахме мобилни телефони, широко достъпни и част от ежедневието ни. Днес дори колите ни са свързани с интернет. Какво ще видим през следващите 20 години? Технологиите се развиват бързо и стават неразделна част от нашия начин на живот. Доверието в технологиите е голям фактор, влияещ върху тяхното възприемане, и ще имаме нужда от още повече професионалисти в бъдеще, за да повишим доверието. Как жените могат да допринесат в професията? - Освен с техническите си умения жените могат да допринесат за киберсигурността със своята креативност. Имат силно интуитивно и креативно мислене. Понякога виждаме неща, които другите не виждат. Интересно е да се отбележи, че в България много жени работят в сферата на консултантските услуги за създаване на стратегии или внедряване на софтуер. Но когато става дума за киберсигурност, наборът от ресурси става много ограничен. Просто няма толкова много жени, които смятат, че могат да работят или да развият кариера в областта на киберсигурността. Ние вярваме в многообразието и за KPMG е много важно да привлича повече различни хора и таланти, които имат различно мислене по въпроса как може да се разреши един проблем. Големият проблем за много организации е, че киберсигурността е вид черна кутия - веднъж отворена, не знаете какво може да се случи. Проблемите, които трябва да бъдат решени, непрекъснато се разрастват. И понякога ние, жените, се притесняваме много да не сбъркаме. Ние сме твърде взискателни и мислим, че всичко трябва да е перфектно. Така че трябва да си кажете: ще тренирам, за да бъда най-добрият във всеки момент, но не е проблем, ако не съм абсолютно сигурен в нещо, защото около мен има система, която може да ми помогне да направя следващата стъпка. Професията реактивна или проактивна е? - Ние правим много симулации, защото кибератаките са програмирани от хора и до голяма степен следват определена логика на действие. Отново, за мен жените имат интуитивно виждане, което може да помогне много. Другото интересно нещо е, че колкото повече се вглеждате във видовете атаки, толкова по-добри са методологиите, които следват. Хиляди организации са атакувани по същия начин. Фирмите на KPMG са разследвали случаи в множество юрисдикции по света и са видели една и съща атака да преминава през различни държави едновременно. За съжаление повечето хора смятат, че са единствената жертва, и не споделят информация, която може да помогне в борбата с киберпрестъпленията. Защо избрахте кариера в киберсигурността? - Завършил съм компютърни технологии и когато започнах работа в чужбина, се появиха стандартите за информационна сигурност. Стана ми интересно - какво е това, защо е така, защо трябва да се прави? Когато започнах да се занимавам с киберсигурност, основното за мен беше да не се страхувам, че е нещо ново и че няма разработени методологии. Това, което ме привлича, е бъдещето на професията и възможността да създам нещо, което не е съществувало досега. Иновациите също могат да помогнат за спасяването на животи. Участвах в разследването на инцидент, при който помогнахме за спасяването на животи, като потенциално направихме цифровия свят по-безопасен. Невероятно удовлетворение е, когато видиш истинската същност на професията. И може би това, което ме вдъхновява повече сега, е да помагам на младото поколение таланти да разберат всичко това. Като част от нашата стратегия за регионално развитие KPMG създава центрове в Европа и по света, за да развива таланти в киберсигурността. Тези центрове поддържат KPMG Global Delivery Network, чрез която професионалистите на KPMG работят по различни глобални проекти. Това ниво на сътрудничество ни дава достъп до по-разнообразен и приобщаващ екип, който може да допринесе с различни нагласи. Вярвам, че този център ще създаде възможност за развитие на млади таланти тук. Каква е ролята както на бизнеса, така и на правителството за стимулиране на участието на жените в киберсигурността? - Според мен е необходима многостепенна стратегия. Като начало даваме ли достатъчно публичност на това какво означават тези нови професии в дигиталния свят и дигиталната икономика? Това също трябва да бъде част от държавната политика. В много държави правителствата създават фондове за развитие на следващото поколение таланти, за да навлязат жените в областта или да бъде подкрепено завръщането им на работа. Следващото ниво са университетите, училищата и учителите. Те трябва да говорят за професиите на бъдещето. Виждаме голямо внимание върху темите на STEM в училищата, което е вдъхновяващо. Хората трябва да знаят, че в бъдеще много от нещата, които правим, ще бъдат технологично зависими. Относно организациите - добре е да има ролеви модели, да подкрепяме младите майки с по-гъвкави условия, за да се чувстват комфортно. Докато преминаваме през различни етапи на кариерата, гъвкавостта на работа е от полза. Ние като компания правим много, за да подкрепим нашите служители по време на тяхното развитие. Първо, когато дойдат в компанията, те научават за възможностите си да растат и да успеят. Второ, когато създадат семейство, те ще имат гъвкавост при връщането си на работа да намерят правилния баланс между работата и личния живот. Олга Куликова: Търсенето на таланти е огромно [[img:4410532]] Олга Куликова, старши мениджър "Дигитална трансформация и киберсигурност" в KPMG - Холандия, работи в организацията от 10 години. Тя има бакалавърска степен по електроинженерство и магистърска степен по управление на технологиите от Техническия университет в Делфт. Какво е да си жена в киберсигурността? - Обичам темата и винаги съм се занимавал с технологии. Средно виждам повече мъже, ангажирани с електроинженерство, сигурност или дигитална трансформация. Ключовата разлика за мен е как мъжете общуват и си сътрудничат помежду си в сравнение с това как жените общуват и си сътрудничат. Да си жена в сферата на киберсигурността е много свързано с експериментиране и намиране на правилния стил на комуникация, който подхожда на работната среда. Жените в киберсигурността обикновено нямат много женски ролеви модели, така че ние тестваме и откриваме как да общуваме, да изграждаме взаимоотношения, да искаме подкрепа и да водим в тази област. Може да е трудно. Но ми харесва това предизвикателство. Какви са плюсовете и минусите на кариерата в киберсигурността? - Големият плюс е, че киберсигурността предлага разнообразие от възможности за работа, не само hardcor технологии. Хората често възприемат киберсигурността като класическа хакерска история за проникване в уебсайтове или банкови сметки, но това е само една част от пъзела. Толкова много други неща са по-малко технически и по-социални, но също толкова важни. Помислете за управление на киберсигурността, осведоменост за сигурността на крайния потребител, реакция при инциденти и поверителност на данните. В тези области нетехническите умения са от съществено значение. Създаване на солидни процеси за сигурност, обясняване на сложни неща с прости думи, подпомагане на компаниите да управляват инциденти със сигурността и комуникация с външния свят - вярвам, че жените могат наистина да харесват тези дейности и да се справят отлично с тях. Много жени не обмислят кариера в областта на киберсигурността, защото смятат, че не са достатъчно "технически", но има много какво да се направи извън техническото. Това е голям плюс. Често чувам от жени, че има малко женски ролеви модели за подражание в областта, от които да се учим и да консултираме. Така че от гледна точка на кариерното израстване често може да се чувстваме самотни. Опитваме се да създадем повече модели за подражание, за да покажем, че жените могат да изградят успешни кариери в киберпространството и че ще има подходящата подкрепа както от мъже, така и от жени колеги. Опитвам се да остана оптимист - с времето и с повече жени лидери, които се присъединяват, ще имаме повече страхотни модели за подражание, които да дават вдъхновение. Така че надявам се скоро този минус да стане плюс. Ако жените представляват малка част от експертите по киберсигурност по света, как това може да се промени? - Аз съм твърдо убедена, че хората трябва да правят това, което им харесва. И знам, че въз основа на социални проучвания (средно) мъжете обичат да работят с неща, докато жените предпочитат работа, включваща социални и човешки взаимоотношения. Ако искаме да увеличим броя на жените в киберпространството, трябва да създадем и рекламираме профили за работа в областта на сигурността, които надхвърлят много техническите аспекти и също така се занимават със социални аспекти на сигурността. Винаги съм се интересувала от динамиката на екипа и как се държат хората, така че избрах киберсигурността, за да помогна на клиентите да изградят по-добри екипи за сигурност и основни процеси за сигурност. Жените могат успешно да изпълняват много вълнуващи задачи, дори и да не харесват hardcore технологиите. Нека също така не забравяме, че развиваме своите интереси и стремежи в детството и тийнейджърските години, така че това, което чуваме в училище и у дома, може да повлияе на избора ни на кариера. Ако погледнете източноевропейските страни, аз например израснах в Казахстан и учих в Русия, средно виждаме повече жени в технологиите в сравнение със западноевропейските страни. Има много причини за това, но искам да подчертая тази, която обсъждаме в Холандия. В холандските училища не се очаква момичетата да учат технически предмети. Ситуацията бавно се променя. Поради тази причина не можем да намерим жени, изпълняващи ръководни позиции и притежаващи дългогодишен опит. В миналото жените не влизаха в полето на киберсигурността. Трябва да обсъдим възможностите за кариера в областта на киберсигурността в училищата и университетите, за да заинтересуваме повече жени. В KPMG например организираме глобален ден за кибербезопасност в училищата - за да подобрим осведомеността относно киберсигурността и да увеличим интереса към тази област сред мъжете и жените. Преди десет години беше по-лошо, когато започнах кариерата си в киберсигурността и имах само още една колежка в нашия екип от 40 души. Така че виждам положителни подобрения с времето. Не сме поправили всичко и имаме още много да подобряваме, но мисля, че тенденцията е добра. Така че, ако ме попитате дали да започнете кариера в киберсигурността, отговорът ми ще бъде категоричен. Има много предизвикателства, но търсенето на таланти е голямо и общността е много подкрепяща. Каква трябва да е ролята на държавата за стимулиране на участието на жените в киберсигурността? - Имах възможност да уча това, защото получих стипендия. Правителствата определено могат да създават и популяризират стипендиите за талантливи жени, които желаят да изследват технологиите и сигурността. И да, същите възможности за стипендии трябва да съществуват за мъжете, докато ние насърчаваме жените да учат в тази област. Трябва ли бизнесът да има стратегия за привличане на жени в киберсигурността и технологиите? - Мисля, че фирмите вече се опитват да привличат таланти за киберсигурносттта, така че трябва да гарантираме, че можем да намерим и подкрепим жени, които искат да работят и да растат в тази област. Както споменах по-рано, някои жени може да имат съмнения, че могат да изпъкнат в киберсигурността. Компаниите трябва да започнат да популяризират факта, че се предлага невероятна комбинация от работни места в областта на риска за сигурността, информираността за сигурността, процесите и стандартите, поверителността, операциите по сигурността и др. Виждаме много жени да стават скръм майстори и собственици на продукти - вероятно защото стартъп културата рекламира добре тези видове работа. Бизнесът трябва да започне да прави същото със сайбър работните места и да ги рекламира по-добре. И след като компаниите намерят жени, които искат да изградят кариера в киберпространството, ние трябва да обърнем еднакво внимание на задържането им в професията, като им помагаме да усвоят основни лидерски умения и да интегрират работата и личния живот така, че да постигнат правилния баланс. Вие се занимавате с дигитална трансформация. Къде се пресичат цифровата трансформация и киберсигурността? - Фирмите на KPMG често виждат компании, модернизирани с цифрови технологии. Като част от тази модернизация те могат да мигрират към обществени облачни услуги или да придобият друга фирма, която използва собствени ИТ. И така от гледна точка на дигиталната трансформация ние помагаме на тези компании да създадат стратегия и пътна карта за извършване на миграция към облака или интегриране на новопридобити ИТ възможности и цифрова технология. От гледна точка на киберсигурността трябва да се уверим, че тази трансформация е сигурна, че не въвеждаме нови рискове за сигурността, докато мигрираме към облака, и че подхождаме към всякакви ИТ промени с нагласа за сигурност. Така че киберсигурността е съществена част от цифровата трансформация. И двете дейности трябва да вървят ръка за ръка. Дигиталната трансформация е сериозно предизвикателство за киберсигурността. Може ли да се намери баланс между двете? - Да, всичко е въпрос на баланс. От една страна, трябва да дадете възможност на бизнеса да постигне своите ключови бизнес цели - да въвежда иновации, да бъде гъвкав и да достига бързо до пазара. От друга страна, искаме да гарантираме, че всички тези промени в гъвкавостта и иновациите няма да доведат до пробиви в сигурността, загуба на данни или смущения в работата. Така че наред с дигиталните активиращи средства, ние трябва непрекъснато да мислим за правилните предпазни мерки за минимализиране на риска. Всяка компания ще има различен "апетит" за риск, така че балансът ще варира за всяка компания. Често виждам на практика как някои компании понякога са твърде склонни да рискуват по отношение на днешните иновативни цифрови решения. И това може да има обратен ефект по отношение на сигурността, тъй като бизнес потребителите често намират заобиколни решения. В същото време пълното игнориране на необходимостта от иновации и развитие в цифровата икономика също не е правилният път напред.]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4410523</guid>
			<author>КPMG ITS</author>
			<comments>https://www.capital.bg/biznes/tehnologii_i_nauka/2022/11/03/4410523_jenite_v_kibersigurnostta_-_misiia_vuzmojna_i/#comments</comments>
			<pubDate>Thu, 03 Nov 2022 00:00:00 +0200</pubDate>
		</item>
		<item>
			<title>Висококачественото съдържание е ключово за изграждането на успешни марки</title>
			<link>https://www.capital.bg/biznes/media_i_reklama/2022/11/03/4403294_visokokachestvenoto_sudurjanie_e_kljuchovo_za/?ref=rss</link>
			<dc:creator>
				<![CDATA[bTV Media Group]]>
			</dc:creator>
			<category>
				<![CDATA[Медиа и реклама]]>
			</category>
			<description>
				<![CDATA[За развитието на рекламния и маркетингов пазар, трендовете, доказаните практики и потенциала на комуникационната сфера - говори търговският директор на водещата медийна група]]>
			</description>
			<content:encoded>
				<![CDATA[Наблюдаваме впечатляваща петгодишна тенденция на растеж на рекламния пазар в България въпреки предизвикателствата на трудния пандемичен период. "Само през 2021 г. българският рекламен пазар отбеляза сериозен двуцифрен ръст и надхвърли очакванията за стабилно възстановяване. Това отчетливо сигнализира за доверието на българските рекламодатели към нашите услуги и силата на тези решения при налагане на разнообразие от маркетингови стратегии." С тези думи Десислава Проева, директор "Продажби" в bTV Media Group, започва своя стратегически анализ за състоянието на медийния пазар в България. Най-големите двигатели на темпа на растеж остават дигиталните медии и телевизията. Висококачественото тв съдържание представлява безспорно водещата дестинация за изграждане на успешни и устойчиви марки, за подпомагане на успеха, ефективността и измеримостта на различни b2b и b2c инициативи. Неслучайно управлява над половината от инвестициите в реклама у нас. Тази година компаниите избраха да акцентират и приоритизират продукти и услуги с по-висока стойност и по-високи цени и като цяло да прехвърлят увеличението на производствените разходи към крайните потребители. "В този контекст решенията, които предлагаме, се радват на устойчиво търсене предвид силата им в изграждането на брандове." Фокусът на bTV Media Group е там, където са и потребителите - завладяващо радио-, телевизионно и дигитално съдържание, което изгражда силна, емоционална връзка с хората, повече забавление за зрители от всички възрасти, доказани заглавия и разнообразие от формати, надеждна информационна среда и докосващи истории, които формират облика на културната и социалната среда в България. "Подготвяме наистина всеобхватно съдържание в различни жанрове. Създаваме и разказваме силни истории, които ще продължат да чертаят и провокират съвременното общество и които ще продължат да свързват успешно марките с нашата внушителна аудитория", споделя Десислава Проева за предстоящата 2023 година. Да инвестираш по време на интересни времена е силен начин да използваш потенциала на възможностите. В стила на Оскар Уайлд и вечната тема за изкушението и необходимостта да му се отдадеш осигуряването на устойчивост на марките има не по-различна стратегическа трактовка. Успешните компании се убедиха именно в това през последните няколко години. Очакванията са, че те ще продължат да поддържат или разширяват медийното си присъствие, за да защитават цени и да налагат нови, адаптирани брандове. "Последните две години ни дадоха възможност да се уверим категорично, че именно чрез реклама, видимост и имиджово присъствие се осигурява устойчивост на бизнеса, по-широка потребителска база, по-стабилна и защитима цена. Потребителските навици се възстановяват във вида си от преди пандемията на фона на силно намаляващи темпове на безработица. Потребностите не намаляват, а се променят или увеличават", добавя Проева. Инвестициите с цел надграждане или защитаване на пазарен дял ще продължат, за да може бизнесите да се възползват от устойчивото потребление, а и за да не се допусне отново попадане в ситуацията след пандемичната 2020 г. Тогава хиляди компании по света взеха крайното, трудно, но и очаквано решение да поставят бизнеса и дейността си на пауза и по силата на моментния компромис се примириха с потенциалната загуба на пазарен дял, давайки предимство на конкурентни брандове. Неслучайно това беше решение, което пазарът бързо преосмисли. Аугментирай това В ерата на технологиите, метавселената, видеоизразяването и ориентирания към иновациите съвременен свят възможността да осигуриш присъствие на брандовете в технологично подготвена и сигурна среда, която застава рамо до рамо с прогреса в индустрията, е доказано предимство. "Качественото съдържание във всичките му форми е категоричен център на внимание - не само за зрителя, но и за нас и за рекламодателите, като ясно се открояват инвестициите ни в технологии и разнообразие от изразни средства, които правят екранното преживяване максимално пълноценно", отбелязва Проева. Независимо от икономическите или социалните предизвикателства важността на доказалия се партньор с изпитани във времето отношения и ефективната среда за комуникации ще продължава да бъде основен приоритет в отношенията между медии и агенции. "Обединен от телевизионни, радио- и дигитални експерти, eкипът ни успешно демонстрира възможности за присъствие на марките, които излизат отвъд рамките на стандартното и прилагат смели решения, които често никой досега не е предприемал. Именно нестандартният и индивидуален подход в мултиплатформения и емоционален свят на съдържанието работи най-силно, когато става въпрос за привличане на най-ценното - вниманието на аудиторията." Добавена реалност с форми, които оживяват пред очите на зрителя, 360-градусови дигитални преживявания и ексклузивно съдържание - bTV Media Group създава силно разказани истории, които провокират много разговори и излизат отвъд формат, технологии и платформа.    bTV Media Group като част от семейството на Central European Media Enterprises (CME) и международната компания PPF Group продължава да проявява ангажираност към важни социални каузи и партньорства, които се стремят да подобряват и улесняват живота на хората. Социално отговорната мисия на компанията е да подкрепя и инициира проекти, които развиват гражданското общество и са базирани на споделени ESG (Environmental, Social and Governance) стандарти като част от устойчивото и отговорно инвестиране. Още миналата година bTV Media Group се присъедини към лидерите в медийната индустрия в усилията им да намалят въглеродния си отпечатък. "Водещи праймтайм заглавия са първите три телевизионни програми в страната ни, сертифицирани от albert - организацията, която вече повече от 10 години подкрепя екологичната устойчивост на телевизионната и филмовата индустрия, в сътрудничество с BAFTA. Част от стратегията на PPF Group по отношение на развитието на bTV Media Group е да продължим да създаваме нови възможности на нашите партньори, като обогатяваме комуникационните решения за устойчив бизнес."    ]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4403294</guid>
			<author>bTV Media Group</author>
			<comments>https://www.capital.bg/biznes/media_i_reklama/2022/11/03/4403294_visokokachestvenoto_sudurjanie_e_kljuchovo_za/#comments</comments>
			<pubDate>Thu, 03 Nov 2022 00:00:00 +0200</pubDate>
		</item>
		<item>
			<title>Connect Me: Дигиталният маркетинг не е fast food</title>
			<link>https://www.capital.bg/biznes/media_i_reklama/2022/11/03/4403290_connect_me_digitalniiat_marketing_ne_e_fast_food/?ref=rss</link>
			<dc:creator>
				<![CDATA[Connect Me]]>
			</dc:creator>
			<category>
				<![CDATA[Медиа и реклама]]>
			</category>
			<description>
				<![CDATA[Ален Попович - CEO на агенция Connect Me]]>
			</description>
			<content:encoded>
				<![CDATA[   Визитка Ален Попович е CEO на дигиталната агенция Connect Me. С над 15-годишен опит в дигиталния маркетинг, в ролята си и на председател на Българската асоциация на агенциите по дигитални комуникации (БААДК) през 2014 и дейна обществена личност, Ален Попович и екипът му се стремят да покачат нивото на дигиталния рекламен бизнес в страната.     Каква е идеологията и посланието на агенцията? - Ние сме първата агенция за фул диджитъл маркетинг и сме създадени още през 2011. Преминали сме през адски много бури и промени по всички социални канали, за да не се задоволяваме с постигнатото, защото в Connect Me знаем, че сегашното добро е утрешното старо. На нашия пазар се печели много повече, ако си един от първите, който въвежда или използва вече създадена платформа, отколкото ако си от последните на опашката. Каква е цената една агенция да се задържи на пазара? - В новия постковид свят в Connect Me се опитваме отново да гледаме от цветната страна на живота и да откриваме положителните промени. За наше огромно щастие те не са малко. Забелязваме как благодарение на новите реалности на дигиталния пазар остават да функционират и ще останат в бъдеще само агенциите, които предлагат едновременно сигурност, гъвкавост и дълбока експертност. Тенденцията, при която всеки, който има достъп до Бизнес панела на Facebook, започваше да усеща себе си като агенция и да обещава резултати на клиенти, които са илюзия и статистически невъзможни, приключи. Защото и клиентите осъзнаха, че дигиталният маркетинг не работи, когато е приготвен по рецепта за fast food. Дигиталните решения искат прецизност, качествени продукти, щипка ексцентричност, трябва да бъдат бързи, но да са плод и на познания, опит и много креативност, които изисква и всеки потребител. Как оценявате рекламния и маркетингов пазар в момента? Достатъчно голям ли е пазарът в България, за да трупат агенциите, а защо не и самите клиенти, нови знания и опит? - Пазарът за нас никога не се е ограничавал с границите на държавата ни. Ако искаш развитие, трябва да мислиш глобално. Има и добри примери на кампании, създадени в България. За нас няма значение дали работим с български или чуждестранен клиент, нашият подход винаги е холистичен, цялостен. Затова и екипът на Connect Me винаги се старае да води клиента и едновременно с това да му бъде верен спътник по трасето на дигиталната джунгла. Много често правим и обучения за цели екипи, защото вярваме, че всеки служител е най-добрият бранд амбасадор за марката, за която работи. По този начин те оценяват колко е важно личното им дигитално позициониране за успеха на компанията, за която работят, и за това тя да бъде разпознаваема, разбират механизмите и осъзнават потребностите на собствения си бранд. Кои са кризисните комуникационни фокуси през изминалите вече три трудни години, какво задължително трябваше да се и се промени и как тези три години задействаха промяната много по-бързо? - Ключовата дума тук е адаптивност! В началото на пандемията много брандове избързаха и веднага орязаха или дори направо отказаха рекламните си бюджети, което доведе до загуба на ключови позиции. Сега тези фирми все още изпитват трудности да се възвърнат до достигнатите преди кризата нива и бяха изместени от по-практичните, но по-смели и устойчиви бизнеси. Онези, които дори и с малки кампании продължиха да се борят за клиентското внимание. Постоянството, дори с малки стъпки, винаги се оказва по-печеливша стратегия. Какви са очакванията ви за рекламния пазар в България през 2023 г.? - В ситуацията, която се намираме, темпото отново ще се забави. Една илюзия, облечена в продукт, вече не е достатъчна. Трябва да не се допускат грешки, да се правят много обмислени и изпипани кампании, които да отговарят на всички клиентски очаквания. Има ли отличителен тренд? - През последните години грамотността в дигиталния маркетинг изключително много нарасна, което за бизнеса е положителна тенденция. Затова и в Connect Me винаги консултираме нашите клиенти да бъдат смели, но и разумни, да използват потенциала на всяка една платформа и да инвестират рационално.    www.connectme.bg    ]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4403290</guid>
			<author>Connect Me</author>
			<comments>https://www.capital.bg/biznes/media_i_reklama/2022/11/03/4403290_connect_me_digitalniiat_marketing_ne_e_fast_food/#comments</comments>
			<pubDate>Thu, 03 Nov 2022 00:00:00 +0200</pubDate>
		</item>
		<item>
			<title>Таванът за тока на бизнеса ще падне до 200 лв./мВтч през 2023 г.</title>
			<link>https://www.capital.bg/biznes/energetika/2022/11/02/4410931_tavan_za_toka_na_biznesa_shte_padne_do_200_lvmvtch/?ref=rss</link>
			<dc:creator>
				<![CDATA[Евгени Ахмадзай]]>
			</dc:creator>
			<category>
				<![CDATA[Енергетика]]>
			</category>
			<description>
				<![CDATA[Битовите потребители пък ще останат на регулирания пазар до началото на 2026 г.]]>
			</description>
			<content:encoded>
				<![CDATA[   Новият таван е с 50 лв. на мВтч по-нисък от действащия в момента. Цената на електроенергията ще продължи да е скъпа и бизнесът да разчита на компенсации След като искаше да либерализира регулирания пазар на ток, министър Росен Христов подкрепи отлагане на предложението    На първото заседание на енергийната комисия в новия парламент, което се проведе на 2 ноември, депутатите успяха да се разберат и гласуваха единодушно два проекта за решения, които бяха внесени от представители на ГЕРБ. Единият е за компенсациите за електроенергията на бизнеса през 2023 г., а вторият - за либерализирането на регулирания пазар на битовите потребители. Първото решение накратко ще доведе до понижаване на разходите на фирмите, но без да се взима предвид дали са правени инвестиции в енергийна ефективност, дали има ангажимент за намаляване на потреблението и дали става дума за заводи или съвсем малки бизнеси. Това за оставането на домакинствата на регулиран пазар за по-дълъг период пък е добре за потребителите, но изцяло в разрез с Плана за възстановяване и устойчивост и може да постави под риск милиардите от Брюксел. При всички случаи мерките ще донесат спокойствие на политическите партии през идващата зима, в която се очаква енергийната криза да продължи да бушува, а България вероятно отново да се изправи пред парламентарни избори. Какво точно беше прието? Членовете на енергийната комисия единодушно приеха, че таванът на електроенергията за бизнеса ще бъде 200 лв./мВтч или казано по друг начин всичко над тази стойност ще се компенсира през 2023 г. Това е понижение с 50 лв. спрямо действащия в момента механизъм. Така може да се очаква, че разходите на бизнеса ще се понижат с 20% през следващата година, тъй като в по-голямата част на 2022 г. действаха различни по вид компенсаторни схеми, които правиха реалната цена на тока за небитовите потребители около 250 лв./мВтч. Вероятно борсовите цени на електроенергията през следващите месеци ще се запазят около и над 500 лв./мВтч, въпреки че през октомври средните нива спаднаха до 364 лв. на мВтч заради ниската цена на природния газ и топлото време. Подобна мярка обаче е нож с две остриета, защото се прави реверанс към потребители, които не правят инвестиции в зелени технологии и енергийна ефективност, а просто разчитат на помощ от държавата. Освен това първоначално предложението на Делян Добрев, председател на комисията, беше само бизнесът, който е свързан на високо напрежение (голямата индустрия) да има таван от 200 лв. на мВтч, а останалите да останат при сегашните условия от 250 лв. В рамките на дебата обаче, по предложение на БСП, се прие промяна, която обхвана всички небитови потребители. От страна на ДПС имаше дори реплики да се свали още надолу прагът за компенсациите, което превърна комисията в своеобразна тръжна процедура кой ще предложи най-ниската цена и ще се хареса на избирателите преди поредните избори. Средствата за подпомагането на фирмите, както и досега, ще бъдат осигурени от печалбите на енергийните дружества, като догодина ще действа и регламентът на ЕС, който обхваща и частните централи на слънце, вятър, вода и др. На практика ще се получи така, че бизнесът ще купува скъпа енергия от борсата, а след това производителите на тока ще му връщат част от парите през компенсациите. Енергийният министър Росен Христов, който присъства на комисията, заяви, че "не се знае дали в енергийните предприятия ще имат достатъчно средства, за да компенсират бизнеса". Според Делян Добрев обаче по сметките на АЕЦ и БЕХ има общо 4 млрд. лв., които са повече от достатъчни за новия механизъм. Всъщност за да се случи така, че да няма пари трябва продажната цена на тока да се понижи драстично, но пък тогава няма да има и нужда от самите компенсации. Второто решение Второто решение, по-скоро плод на политически популизъм, бе за оставането на битовите крайни клиенти на регулирания пазар до 1 януари 2026 г. Това гласуване беше по-скоро политически театър от страна на депутатите, защото старото решение беше до 31 декември 2015 г. Тоест те го отложиха с ден. Интересното е, че това изцяло противоречи на българския План за възстановяване, според който сме договорили "постепенен и поетапен преход към либерализиран пазар на електроенергия до 31 декември 2025 г., чрез постепенно премахване на регулираните цени за битови клиенти, в условията на либерализиран пазар на електроенергия на едро в два последователни етапа (през 2023 г. и 2025 г.) и прекратяване на определянето на енергийни квоти за доставка на регулиран пазар от КЕВР." Това означава, че България трябва да започне поетапно да либерализира и да направи първата стъпка на домакинствата към свободния пазар през следващата година. Парадоксалното тук е, че само преди седмици служебното правителство и в частност енергийният министър Росен Христов направи предложение за либерализиране на пазара с таван на ползването на регулирана цена (800 кВтч зимата и 300 кВтч лятото), но на днешната комисия той се обяви против и подкрепи решението на комисията за отлагане на процеса. А реално това би бил елегантен ход, който няма да засегне съществено битовите потребители, но все пак ще изпълни условията на ЕК и ще стимулира енергийната ефективност в домакинствата.]]>
			</content:encoded>
			<wfw:commentRss></wfw:commentRss>
			<slash:comments>2</slash:comments>
			<guid isPermaLink="false">https://www.capital.bg/4410931</guid>
			<author>Евгени Ахмадзай</author>
			<comments>https://www.capital.bg/biznes/energetika/2022/11/02/4410931_tavan_za_toka_na_biznesa_shte_padne_do_200_lvmvtch/#comments</comments>
			<pubDate>Wed, 02 Nov 2022 18:46:00 +0200</pubDate>
		</item>
		<item>
			<title>В парламента днес: гласуване на оръжие за Украйна и още нови F-16</title>
			<link>https://www.capital.bg/politika_i_ikonomika/otbrana/2022/11/02/4410904_v_parlamenta_utre_glasuvane_za_voenna_pomosht_za/?ref=rss</link>
			<dc:creator>
				<![CDATA[Момчил Милев]]>
			</dc:creator>
			<category>
				<![CDATA[Войната в Украйна]]>
			</category>
			<description>
				<![CDATA[Две комисии на Народното събрание дадоха зелена светлина на решенията за предоставяне на военна помощ на Киев и за ударна модернизация на бойната авиация]]>
			</description>
			<content:encoded>
				<![CDATA[България да предостави на Украйна военна помощ под формата на оръжейни системи от складовите наличности на армията ни. Това гласуваха на свое съвместно заседание в сряда народните представители от парламентарните комисии по отбрана и по външни работи. Решението беше изготвено на базата на два припокриващи се проекта, внесени отделно от депутати от ГЕРБ и от "Демократична България". Те получиха подкрепата на представителите на ГЕРБ, "Продължаваме промяната", "Демократична България" и ДПС. Против бяха депутатите от БСП и "Възраждане". Решението за предоставянето на военна помощ за Украйна е в дневния ред на Народното събрание за четвъртък, където най-вероятно ще бъде възпроизведена аналогична подкрепа от гореспоменатите политически сили. В четвъртък или петък пък депутатите най-вероятно ще оторизират правителството и да подпише договор със САЩ за придобиване на още 8 броя нови американски изтребители F-16 Block 70 на стойност около 2.5 млрд. лв. без ДДС.  Ще одобри ли парламентът изпращане на оръжие за Украйна Оръжията на раздора Да изковем от плуговете мечове  Въпреки че резултатът от гласуването в парламента по-скоро е предизвестен, за момента не е ясно точно какво оръжие ще можем да дадем и ще предложим на Украйна. През последните дни стана ясно, че на настоящия етап Киев приоритетно се интересува от системи за противовъздушна и противоракетна отбрана, каквито според военния министър Димитър Стоянов страната ни няма в излишък. Най-вероятно отново на дневен ред ще бъде поставен въпросът със зенитно-ракетните комплекси (ЗРК) с голям обсег С-300, които България вече веднъж отказа да предостави в началото на руската инвазия в Украйна. За сметка на това Словакия предостави своите аналогични системи за противовъздушна отбрана (ПВО), като в замяна на територията й бяха разположени модерни ЗРК от типа Patriot, които са собственост на Германия. Възможно е София да може да предостави тактически ПВО системи 9К33 "Оса", каквито Киев също поиска и каквито на теория би трябвало да имаме във военновременните складове. По време на днешния парламентарен дебат във военната и външната комисия министърът на отбраната Димитър Стоянов за пореден път изрази по-скоро негативно отношение към евентуалното изпращане на оръжие. Според него предоставянето на бойни способности на Украйна ще се прави в кратки срокове, а заместването им е продължителен процес и това може да компрометира отбранителния потенциал на страната. Също така сроковете на проекторешенията са неизпълними и трябва да се преосмислят, допълни още той. "Становището на Министерство на отбраната е консервативно и е разбираемо защо предлагаме такова консервативно отношение по темата. В чл. 3 на НАТО е записано, че всяка държава трябва да поддържа адекватен отбранителен потенциал", каза още Стоянов. Според него предвидените в момента 2% от БВП за отбрана, които би трябвало да достигнем през 2024 г. не са достатъчни за всеобхватно превъоръжаване. И допълни, че съседните държави - членки на алианса, вече преминават към военни бюджети от порядъка на 2.5-3% от БВП. Димитър Стоянов отбеляза също така, че 85% от въоръжението на армията ни е от съветски тип и в момента не може да се гарантира ремонта и обслужването му. Затова и излишното въоръжение, което се държи на склад, трябва се ползва за резервни части. "Ясно е, че част на нашето въоръжение за съжаление е на прага на експлоатационния си ресурс. Други държави, които дават оръжие на Украйна, може би не са компенсирани с ново въоръжение, но получават заместващи способности по линия на алианса", отбеляза в този контекст депутатът Атанас Славов от "Демократична България". Към момента в общи линии само Гърция е реално компенсирана за това, че предоставя на Украйна 40 свои модифицирани "съветски" бронирани машини от типа БМП-1, подобрени с британски оръдия. В замяна на оръжейната помощ Атина получава аналогично количество германски верижни бронирани машини от типа Marder, тъй като Берлин първоначално не желаеше директно да предоставя на Киев свои тежки офанзивни системи. По аналогична "триъгълна схема" Полша и Чехия все още очакват германско оръжие заради това, че подсилиха украинската армия с над 200 танка от типа Т-72 и негови местни модификации. Но, както се оказва, германският Бундесвер явно не разполага с достатъчно изправни и модифицирани до по-висок стандарт модерни танкове от типа Leopard-2, каквито първоначално се надяваше да може да предостави на най-щедрите оръжейни донори по източния фланг на НАТО. На днешното заседание парламентарната комисия по отбрана също така подкрепи без дълъг и разгорещен дебат нов проект за инвестиционен разход за придобиване на още 8 броя нови изтребители F-16 Block 70. Ако пленарната зала също гласува "За", се предвижда страната ни да подпише нов договор със САЩ за придобиване на бойни самолети на стойност около 2.5 млрд. лв. без ДДС, които този път ще се плащат на вноски. Първият голям транш от около 700 млн. долара обаче ще бъде направен чак през 2027 г., когато вече би трябвало да са доставени първите 8 щатски изтребителя и те вече да са достигнали първоначални оперативни способности за защита на българското небе. Важният детайл тук е, че проектът получи гласовете и на "Продължаваме промяната", чийто съпредседател Асен Василев преди това изразяваше нежелание да поръчваме още F-16, докато САЩ не изпълнят ангажимента по първия договор. "Приемаме за абсолютно задължително изпълнението на втория етап от проекта за самолетите. Хубаво е, че ще се плаща на вноски. Имаме едно условие: на следващ етап ще държим да бъде записано, че плащанията няма да се изпълняват, ако има още едно забавяне", коментираха по време на дебатите от "Продължаваме промяната".]]>
			</content:encoded>
			<wfw:commentRss></wfw:commentRss>
			<slash:comments>2</slash:comments>
			<guid isPermaLink="false">https://www.capital.bg/4410904</guid>
			<author>Момчил Милев</author>
			<comments>https://www.capital.bg/politika_i_ikonomika/otbrana/2022/11/02/4410904_v_parlamenta_utre_glasuvane_za_voenna_pomosht_za/#comments</comments>
			<pubDate>Wed, 02 Nov 2022 17:59:00 +0200</pubDate>
		</item>
		<item>
			<title>Снимка на деня: Нощен изглед към босненския град Зеница</title>
			<link>https://www.capital.bg/politika_i_ikonomika/sedmicata/2022/11/02/4410892_snimka_na_denia_noshten_izgled_kum_bosnenskiia_grad/?ref=rss</link>
			<dc:creator>
				<![CDATA[Капитал]]>
			</dc:creator>
			<category>
				<![CDATA[Седмицата]]>
			</category>
			<description>
				<![CDATA[]]>
			</description>
			<content:encoded>
				<![CDATA[]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4410892</guid>
			<author>Капитал</author>
			<comments>https://www.capital.bg/politika_i_ikonomika/sedmicata/2022/11/02/4410892_snimka_na_denia_noshten_izgled_kum_bosnenskiia_grad/#comments</comments>
			<pubDate>Wed, 02 Nov 2022 17:31:00 +0200</pubDate>
		</item>
		<item>
			<title>Градски транспорт &quot;по заявка&quot; тръгва в София от декември</title>
			<link>https://www.capital.bg/politika_i_ikonomika/gradove/2022/11/02/4410860_gradski_transport_po_zaiavka_trugva_v_sofiia_ot/?ref=rss</link>
			<dc:creator>
				<![CDATA[Анина Сантова]]>
			</dc:creator>
			<category>
				<![CDATA[Градове]]>
			</category>
			<description>
				<![CDATA[Пилотно започва приложение с пет електробуса в &quot;Манастирски ливади&quot;, които ще отвеждат хората до спирки на градския транспорт и метрото]]>
			</description>
			<content:encoded>
				<![CDATA[   Новите 5 електробуса за 2.5 млн. лв. ще се движат според "заявките" на гражданите в приложение След изследване на движенията в квартала ще могат да се поставят и постоянни спирки Общината може да въведе същия принцип и в други квартали, като използва поръчаните скоро още 52 електробуса    Представете си, че си викате такси от вкъщи до метрото. Шофьорът знае откъде да ви вземе, може дори да се снимате, за да му покажете как изглеждате, а после ви оставя до желаната спирка на градския транспорт. Всичко това става чрез приложение, което ви показва и след колко време ще дойде метрото или превозното средство на спирката, на която сте слезли. Така най-образно ще работи градският транспорт "по заявка" в София, който ще използва иновативна технология, за да определя маршрути на база на движенията на хората в кварталите (напр. до болница, училище), в синхрон с разписанията на градския транспорт. Пилотният старт ще бъде този декември с пет нови малки електробуса, купени за 2.5 млн. лв. (поръчката тук), заедно със зарядните станции, а локацията е "Манастирски ливади"- изток и запад, заради лошата инфраструктура там и липсата на публичен транспорт. Съществува възможност проектът да се разшири и към други квартали, ако докаже ползи. Отделно от това, по друга поръчка на "Столичен автотранспорт" бяха поръчани скоро скоро 52 електробусчета за 20 млн. лв., които също ще са за "довеждащ транспорт в кварталите", но те са по отделен проект и с финансиране по ОПОС и все още не са ясни подробности. Как ще работи Всеки ще има възможност да си "запази" пътуването в приложението Businn - независимо дали става въпрос за сега или за по-късен час. Според локацията, приложението ще показва къде да отиде (но не повече от 200 м), за да си хване бусчето, като по желание човекът може да си направи и снимка, в помощ на водача. Цената на билета за пътуване ще е същата, като в градския транспорт, или поне засега е такава идеята, казват експерти, които работят по проекта INNOAIR, предвиждащ всичко това (повече за него виж карето по-долу). "Това е революция в градския транспорт. Той обикновено работи по график, според разписание, по-често минава през деня, по-малко през нощта. Докато транспортът "по заявка" поставя нуждите на потребителя в центъра и сглобява оферта на база на тях. Мисля, че това много бързо ще се оцени от хората в София. Те ще са изненадани от това колко добър може да е градският транспорт, защото не всеки бус идва, когато пожелаеш. Или метрото. Винаги трябва да изчакаш. Но транспортът по заявка повече прилича на такси, но е публичен, както и достъпен, разбира се. И използва споделен модел на придвижване", коментира за "Капитал" Гереон Майер, който е експерт, ангажиран от Европейската комисия да следи прогреса по проекта INNOAIR, както и да предоставя обратна връзка и препоръки. Той има солидна експертиза в консултирането за иновативни политики в сферата на подобряване на транспортните системи. [[img:4410866]] Самообучаващ се транспорт Интерфейсът за шофьора също е добър - той ще получава ясни идентификации къде и кога да отиде да вземе някого. В момента движението на електробусите и технологията са в изпитателна фаза - проучват се особености, като например къде може да се спира, така че да не се предизвиква трафик и т.н., а приложението се тества. В бъдеще, на база на това какви са движенията в квартала, ще се сложат и постоянни спирки, обслужвани от електробусите "по заявка". "Ще се вземат предвид обратната връзка на хора, потребители. Може да има групи от граждани, които имат определени нужди, например ходят до един докторски кабинет, който се намира в този квартал, следователно е добре да се направи автобусна спирка там", казва Мейер. Идеята преди всичко обаче е да се превозват хората до крайните спирки на градския транспорт, основните станции на метролиниите или транспортните хъбове, кръстовища с много спирки на градския транспорт. "Всеки иска метро, но това е скъпо, докато това е страхотен начин да се реши този проблем", казва Мейер, който е забелязал бурното строителство в новите квартали и същевременно липсата на публичен транспорт. "Ако съм млад човек, какви опции имам за да видя приятелите си? Трябва да отида с колата. Мисля, че пускането на новия тип транспорт ще промени това", казва той. В бъдеще - за НЕЗ-овете и в още квартали Както повечето експерти, и Мейер е на мнение, че преди София да въведе рестрикции за колите или нискоемисионни зони, е добре да даде алтернатива на хората. Градският транспорт със сигурност е част от решението, като към момента той със сигурност е по-удобен и нов в сравнение с преди 10 години например, но очевидно все още не отговаря на нуждите на хората. Те доказано предпочитат колата за начин на придвижване в града. В бъдеще, след като бъде въведена нискоемисионната зона, може да се помисли подобни малки електробуси като поръчаните в "Манастирски ливади" да обслужват историческия и широк център. След пускането на пилотния проект, внимателно ще се следят резултатите, като впоследствие може да бъде имплементиран и в други квартали и дори градове. Мейер дава пример с Националното сдружение за общините, което често организира семинари за обмяна на опит и казва, че не изключва възможността проектът да провокира интерес и у други градове в региона - от Румъния до Македония, Сърбия и Албания.    Какво включва INNOAIR? INNOAIR е първият български проект, финансиран от инициативата "Иновативни дейности за градско развитие" (Urban Innovative Actions) на Европейския съюз. Целта е да се приложат експериментално мерки в тематичната област "качеството на въздуха" и по-специално "иновативни решения за мобилност и зелено придвижване". Към него са включени и т. нар "зелени коридори" - маршрути, които могат да се минат с нулеви емисии. Това ще става посредством карта, която ще препоръчва най-бързите зелени маршрути от т. А до т. Б в София, например (метро плюс ел. тротинетка, електрически бус плюс колело и др.) срещу определени стимули. Освен това ще се отбелязват и ремонтните дейности, които забавят движението. По това "допълнение" все още се работи. От регистъра на обществените поръчки е видно, че преди една година фирмата "Теоремус" е спечелила поръчка на Центъра за градска мобилност за "изготвянето на анализ, маршрутни карти на зелени коридори и на дигиталното ръководство". Същата фирма участваше косвено и в поръчката за тикет системата на София за 100 млн. лв. с ДДС и като част от изпълнението разполага с движението на всички коли на градския транспорт в реално време. Фирмата, която достави на София петте довеждащи електробуса в "Манастирски ливади" е "Булбус трейд" срещу 2.46 млн. лв. без ДДС. Тя кандидатстваше и в  голямата поръчка на "Столичен автотранспорт" за 52 малки електробуса, но до финала стигнаха "Булавто България" и "Чериът моторс". С тях общинското дружество е сключило договор за двете позиции на 5 октомври 2022 г. Което означава, че доставката им тепърва ще започне - а обикновено новите бусове не пристигат наведнъж. От Столична община не са отговорили към момента на запитването на "Капитал" в какъв срок очакват да бъдат доставени.    ]]>
			</content:encoded>
			<wfw:commentRss></wfw:commentRss>
			<slash:comments>3</slash:comments>
			<guid isPermaLink="false">https://www.capital.bg/4410860</guid>
			<author>Анина Сантова</author>
			<comments>https://www.capital.bg/politika_i_ikonomika/gradove/2022/11/02/4410860_gradski_transport_po_zaiavka_trugva_v_sofiia_ot/#comments</comments>
			<pubDate>Wed, 02 Nov 2022 16:34:00 +0200</pubDate>
		</item>
		<item>
			<title>Служебният здравен министър еднолично и в пълна тайна избра терен за детска болница</title>
			<link>https://www.capital.bg/politika_i_ikonomika/zdraveopazvane/2022/11/02/4410802_slujebniiat_zdraven_ministur_ednolichno_i_v_pulna/?ref=rss</link>
			<dc:creator>
				<![CDATA[Десислава Николова]]>
			</dc:creator>
			<category>
				<![CDATA[Здравеопазване]]>
			</category>
			<description>
				<![CDATA[Тя ще се строи в гористия хълм над ортопедията в Горна баня]]>
			</description>
			<content:encoded>
				<![CDATA[В пълна тайна и без каквито и да било публични обсъждания и експертни мнения служебното правителство избра терен за Национална детска болница на края на града, според министъра - на комуникативно място. Тя ще се намира в гората над специализираната ортопедична болница "Проф. Бойчо Бойчев" в Горна баня. Това съобщиха здравният министър д-р Асен Меджидиев и колегата му - архитект Иван Шишков, регионален министър. За строеж на детска болница са оглеждани още пет терена. Според здравния министър проектът за национална детска болница ще бъде готов до половин година. В здравния сектор светкавичният избор на терен за националната болница се приема и като опит на министерството да спъне за втори път проект на "Търговска лига" в София, този път за детската болница "Мама и аз". Съвсем на тъмно Министерството на здравеопазването при "Продължаваме промяната" обяви, че оглежда пет терена за строеж на детска болница, без да уточни кои точно са те, и след това пусна обществена поръчка за избор на консултант, който да огледа имотите и да прецени кой е най-подходящият за това. Служебният министър д-р Асен Меджидиев спира обществената поръчка едностранно и без предизвестие и възлага избора на работна група от министерството, която той самият е назначил. Така на практика министърът еднолично избира терена в Горна баня между пет терена. Критериите за избор са само два - терените да бъдат държавна или общинска собственост, или да са собственост на държавни лечебни заведения. Освен това трябва да отговорят на нормите на градоустройство, което при болница с 300 легла, означавало минимално необходима площ от 90-95 кв.м на легло или терен от 27 дка, а за болница с 400 легла е необходим терен от цели 36 декара. На тази база отпадат множество терени в столицата и работната група обследва терен в "Младост" 1, отреден за болница, терен в рамките на болница "Лозенец", поземлен имот на бул. "Овча купел", съсобственост на държавата и общината с площ 51 декара, избраният имот в Горна баня, чиято цялостна площ заедно с ортопедичната болница е 65 декара, и имот в Банкя, собственост на Националната кардиологична болница. Избраният терен Теренът в Горна Баня е държавна собственост под шапката на Държавната консолидационна компания, като негов собственик е дружеството "Овча купел" - в ликвидация, която тече вече осем години и е предвидено да приключи в края на тази година. На самия терен има две недовършени сгради в лошо състояние, които трябва да се разрушат. Междувременно дружеството в ликвидация разпродава активно свои терени и сгради. "Теренът е изключително подходящ, тъй като има много добър климат на конкретното място, с много добър достъп. Той позволява към детската болница да бъдат изградени хотел за родители и рехабилитационен център, да се обособят отделните спешни и реанимационни структури", съобщи Меджидиев. Дали климатът е по-добър от този в Банкя или в Южния парк, където е болница "Лозенец", обаче е трудно да се каже, най-малкото защото нито климатът, нито пък подходящата инфраструктура и близостта до центъра на града са били критерии за избор на терена. Съмненията в сектора В сектора веднага се появиха коментари, че фактор за избора на д-р Асен Меджидиев е една дългогодишна идея на "Пирогов" - болницата, в която той самият работеше, преди да заеме поста на министър. Тъй като ортопедичните клиники в "Пирогов" са най-големите в София, а болницата в "Горна баня" е пряк техен конкурент, особено за планови операции, пироговци предлагаха на различни министри да слее двете болници, като превърне клиниката в Горна баня в рехабилитационен център. Ортопедите в Горна баня, от своя страна, винаги успяваха да мобилизират лоби и да се преборят с предложенията на "Пирогов". Във всички случаи в момента пътят на избраното място свършва до тази болница и нататък е гора, в която трябва да се направи подходяща инфраструктура.]]>
			</content:encoded>
			<wfw:commentRss></wfw:commentRss>
			<slash:comments>1</slash:comments>
			<guid isPermaLink="false">https://www.capital.bg/4410802</guid>
			<author>Десислава Николова</author>
			<comments>https://www.capital.bg/politika_i_ikonomika/zdraveopazvane/2022/11/02/4410802_slujebniiat_zdraven_ministur_ednolichno_i_v_pulna/#comments</comments>
			<pubDate>Wed, 02 Nov 2022 16:23:00 +0200</pubDate>
		</item>
		<item>
			<title>Задава се нов регламент за данните, GDPR ще ни се стори като детска игра</title>
			<link>https://www.capital.bg/politika_i_ikonomika/ikonomika/2022/11/02/4410207_gdpr_shte_ni_se_stori_kato_detska_igra/?ref=rss</link>
			<dc:creator>
				<![CDATA[Моника Върбанова]]>
			</dc:creator>
			<category>
				<![CDATA[Икономика]]>
			</category>
			<description>
				<![CDATA[Компаниите алармират за нов регламент за задължително споделяне на производствени данни, включително чувствителна информация, която може да е и търговска тайна]]>
			</description>
			<content:encoded>
				<![CDATA[   ЕК инициира огромно по обем законодателство за споделяне на производствени данни, генерирани от свързани устройства. Проектът предизвика опасения у компаниите заради задълженията за споделяне на чувствителна информация, която може да се класифицира като търговска тайна. Окончателното приемане на новото законодателство се очаква до пролетта, а времето за реакция с искане за промени е съвсем кратко.    ЕС очаква да генерира 270 млрд. евро допълнителен БВП до 2028 г. чрез нов  регламент за данните, който най-общо цели отваряне на пазара на производствени данни, генерирани от свързани устройства. Новият регламент ще засегне всички производители на умни устройства, предназначени за вграждане в индустриална или потребителска компютърна мрежа (IoT). Те ще трябва да споделят данните, относими към диагностиката, консумацията на енергия, ефективността и пр. Тиери Бретон, комисар по въпросите на вътрешния пазар, коментира: "До момента се използват само малка част от промишлените данни, а потенциалът за растеж и иновации е огромен. Законът за данните ще гарантира, че промишлените данни се споделят, съхраняват и обработват при строго спазване на европейските правила." Обемът на данните непрекъснато нараства - от 33 зетабайта, генерирани през 2018 г., до 175 зетабайта, които се очакват през 2025 г. (Един зетабайт се равнява на един секстилион байта или един трилион гигабайта). Към момента 80% от промишлените данни никога не се използват. ЕК е на мнение, че новите правила ще предоставят повече данни за повторна употреба от правителствата и бизнеса, ще подобрят способността за превключване в облак и ще гарантират оперативна съвместимост на данните в ЕС. Сериозните опасения на бизнеса В същото време бизнесът предупреждава: "ако изпуснем това законодателство, GDPR ще ни се стори като детска игра". Заявява го не друг, а една от най-големите лобистки организации в Брюксел, представляваща над 40 национални браншови и работодателски организации - Business Europe. Данните, за които става дума в проекта за нов регламент, засягат до голяма степен и търговските тайни на предприятията, а с влизане на новото законодателство, компаниите ще са длъжни да ги споделят с клиенти, доставчици на услуги и евентуално правителства или европейски институции. В този контекст проблемите са няколко: от една страна законодателството за данните в ЕС е сравнително ново и фирмите не го познават добре, в много държави няма и ясна дефиниция на търговската тайна и кой има права върху нея, а и организациите не са наясно с терминологията, свързана с всичко това. Всъщност едва 38% от предприятията одобряват проектопредложението на ЕС по отношение на данните (за разлика от 91% от публичните органи, които искат такива законодателни действия), става ясно от предварителния анлиз на ЕК. Инициативата на комисията вече преминава в законодателната си процедура и до влизането в сила остават няколко месеца. Политици, анализатори и компании предупреждават, че има натиск това да се случи изключително бързо - до пролетта, което крие огромни и трудно измерими рискове за бизнеса с оглед на това, че става въпрос за законодателство съпоставимо като ефект с GDPR, с по-голям обем, а и пряко свързано с него. Накратко за законодателството Ако предложението на ЕК се приеме в сегашния си вид от Европейския парламент и Съвета, то занапред производители и дизайнери ще трябва проектират продуктите си по начин, който прави данните лесно достъпни. Данните от смарт устройства било то в business-to consumer или business to business, които даден потребител генерира, ще могат да се изискват от него и да се предоставят на трети лица. Например: при покупка на смарт перална машина с поддръжка, гарантирана от производителя, поддръжката ще може да се предостави на трето лице, посочено от потребителя. Задължение на производителя е и да споделя данни, свързани с търговските му тайни, ако те ще са необходими за предоставянето на услуга от трето лице, която е изискана от потребителя. Условието е да се предприемат мерки за запазване на конфиденциалността на търговската тайна, а третите лица, които получават данните, са пряко задължени да не ги използват за конкуриращ се продукт. Допълнително, в случай на криза или извънредна ситуация (които не са добре дефинирани в проекта), органи от публичния сектор ще могат да задължат производителя да дава достъп до данните, генерирани от потребителите. Регламентът ще засегне всички сектори, в най-висока степен производителите. Но пък микро и малки предприятия ще са освободени от задължението да предоставят на потребителите достъп до данните им - по инициатива на евродепутата консерватор и докладчик в ЕП по темата Пилар дел Кастило Вера, който посочва риска от претоварване на малките и средните предприятия "чрез налагане на допълнителни задължения за проектиране във връзка с продуктите, които проектират или произвеждат, или свързаните с тях услуги, които биха могли да предоставят". Но ако тези предприятия са свързани с голяма компания, тогава ще влязат в обхвата на законодателството. Рисковете "Търговските тайни са това, което създава конкурентоспособността на участниците в пазара. Тези тайни са функция на управленските решения, инвестициите, развойната дейност и иновациите, които компаниите са предприели през годините. Това често е свързано и с бизнес рискове, които компаниите поемат. Съответно, задължението да се предоставят търговски тайни до неясен брой потребители и до други компании, би имало охлаждащ ефект за инвестициите в Европа в умни продукти.", коментира пред "Капитал" Светлана Стоилова, съветник дигитална икономика в BusinessEurope. "Освен това, ако в Европа данните на компаниите, свързани с търговски тайни, могат лесно да се изискват от потребителите, не е ясно с какви намерения нови потребители или новосъздадени доставчици на услуги ще започнат да изискват тези данни и къде по света информацията от тези данни ще бъде споделяна и с каква цел", добавя тя. Независимо от мерките за конфиденциалност, няма как една тайна да се опази, ако се сподели на десетки или стотици лица/потребители. Остава отворен и въпросът как се прилага споразумение за конфиденциалност с физическо лице, какви биха били техническите средства един страничен човек да бъде спрян да сподели търговска тайна? Веднъж разкрита, стойността на търговската тайна се губи. Независимо дали компанията, чиято тайна е разкрита, ще спечели дело или получи обезщетение - вредата е сторена. Освен това в  проучване, възложено от самата комисия, се прави заключение, че е по-добре да не се избързва със законодателство по темата, а по-скоро да се предложат меки мерки и пояснения как да се запази защитата на търговски тайни в икономиката от данни. Задължението да не се ползват получените данни за направата на конкуриращ се продукт също е трудно да се приложи на практика, защото липсва дефиниция какво би било конкуриращ се продукт. Мненията на различните органи за консултация на законодателството също са красноречиви. Regulatory scrutiny board, независият орган на ЕК, който съветва колегията на комисарите, обяснява, че е необходимо по-ясно разграничаване на това законодателство и уточнения как пасва в общата законодателна рамка. Първоначално те дори изразяват негативно мнение за инициативата. Становището на European Data Protection Board, чиято цел е да гарантира последователно прилагане на Общия регламент за защита на данните и да насърчава сътрудничеството между органите за защита на данните на ЕС, съдържа критика за аспектите, свързани с GDPR, и изобщо как регламентът за данни и GDPR ще работят заедно. Липсата на добре обосновани и дефинирани политики за споделяне на данни, особено между бизнеса и държавата, също е проблематична. "Данните за дейностите по сигурността са свързани с критични и много чувствителни операции и процедури. С достъп до тези данни би било възможно да се получи много задълбочено разбиране на инсталирането и работата на системата или услугата. Това би довело до много висок риск от пробиви в сигурността, включително пробиви в киберсигурността, както за дадена клиентска инсталация, така и за цялата система за сигурност.", разкриват от Euralarm, която представлява индустрията за пожарна безопасност и сигурност в ЕС. "Критичността на данните, генерирани от системи за сигурност (като системи за видеонаблюдение), вече е призната от националните закони, регулиращи личната сигурност и инсталирането на системи за видеонаблюдение. Тези закони ограничават правото за споделяне на информация, свързана с или генерирана от системите. Следователно разпоредбите за споделяне на данни в проекта на Регламент за данните са в противоречие с тези национални закони", смятат още от организацията. От друга страна, "бизнесите сътрудничат проактивно с държавата, когато има обществена криза/извънредно положение. Това беше видимо и при пандемията", казва още Светлана Стоилова. "Липсата на конкретика в изискванията на новия регламент към бизнесите да предоставят данни на публичния сектор, когато няма криза, е неясно и от гледна точка на демократична прозрачност и отчетност. Не е ясно защо е необходимо да се прескача нормална законодателна процедура. Ако публичният сектор смята, че дадени данни са необходими за извършването на услуга от обществено значение, какво пречи да се измени или обнови съответния закон, така че да има ясна следа от кога и как тези данни могат да се изискват от въпросния орган на публичния сектор.", допълва тя. "И накрая, достъпът до чисти оперативни данни/метаданни не осигурява никаква полза за крайния потребител, нито позволява по-плавно превключване на доставчика. Следователно няма полза от разрешаването/налагането на каквито и да било изисквания за начина, по който данните трябва да бъдат достъпни или управлявани." коментират от Euralarm. Кога ще влезе в сила В момента законодателното предложение от ЕК преминава паралелно през няколко комисии в Европейския парламент, като има политически натиск за бързо решение. По информация на брюкселското издание Euractiv, чешкото председателство на Европейския съвет търси активно компромиси по най-проблематичните текстове, а целта е постигане на политическо решение до пролетта. Това означава прилагане на новите правила още през 2024г. след като мине едногодишният срок на адаптиране. Предложенията на чехите засягат обхвата на закона, споделянето на данни от IoT устройства и разрешаването на спорове, когато производителят на продукта и потребителите не са съгласни с условията. Освен това, с цел да се възприеме по-лесно проектът, се предлага публичният достъп до данни да бъде ограничен до няколко европейски институции, а не и до правителствата. Предвижда се да се задължат производителите на устройства да инсталират интерфейси на свързани устройства за лесно експортиране на данни в рамките на една година от влизане в сила на регламента. Бизнесът все още може да реагира в най-кратки срокове чрез евродепутатите или правителствата си (в Съвета), за да променят критичните точки в подготвяното ново законодателство за данните.]]>
			</content:encoded>
			<wfw:commentRss></wfw:commentRss>
			<slash:comments>0</slash:comments>
			<guid isPermaLink="false">https://www.capital.bg/4410207</guid>
			<author>Моника Върбанова</author>
			<comments>https://www.capital.bg/politika_i_ikonomika/ikonomika/2022/11/02/4410207_gdpr_shte_ni_se_stori_kato_detska_igra/#comments</comments>
			<pubDate>Wed, 02 Nov 2022 14:49:00 +0200</pubDate>
		</item>
	</channel>
</rss>